
Jókai Mór

A kõszívû ember fiai

1869


TARTALOM

ELSÕ RÉSZ
HATVAN PERC!
A TEMETÉSI IMA
TALLÉROSSY ZEBULON
KÉT JÓ BARÁT
A MÁSIK KETTÕ
MINDENFÉLE EMBEREK
A BAKFIS
A ZSIBÁRUS
NÕI BOSSZÚ
AZ ALÁHÚZOTT SOROK
A KÉZFOGÓ NAPJA
AZ ELSÕ LÉPCSÕ „AMA” MAGASLATHOZ
TAVASZI NAPOK
AZ ÉREM MÁSIK OLDALA
AKIK IGAZÁN SZERETNEK
A VÉRVERES ALKONY
AZ A HARMADIK
ELÖL VÍZ, HÁTUL TÛZ

MÁSODIK RÉSZ
EGY NEMZETI HADSEREG
A SZALMAKOMISSZÁRIUS
AZ ELSÕ TANDÍJ
A BETYÁR
A KIRÁLYERDÕBEN
A HALDOKLÓ ELLENFÉL HAGYATÉKA
NAPFÉNY ÉS HOLDFÉNY
SÖTÉTSÉG
MINDENVÁRÓ ÁDÁM
SORSÁT SENKI SEM KERÜLHETI EL
EGY MAGÁNOS LOVAG
PÁRHARC MENNYKÖVEKKEL
ZENIT
AZ ELDOBOTT LÉLEK
EPHIALTÉSZ
PERIHÉLIA
RÉGI JÓ BARÁTOK
NADÍR
A NEM MUTATOTT LEVÉL
EGY EMBER, AKIT MÉG EDDIG NEM ISMERTÜNK
A TÚLVILÁGRÓL
A KÕSZÍVÛ EMBER ELÕTT
A BÖRTÖN TÁVÍRDÁJA
AZ ELSÕ TÕRDÖFÉS
A FEJGÖRCSÖK NAPJÁN
A TÕR HEGYE LETÖRVE
A KÕSZÍVÛ EMBER FELEL
A KÉRÕ
COMEDY OF ERRORS
A SZENVEDÉSEK KULCSA
HÚSZ ÉV MÚLVA
VÉGSZÓ


ELSÕ RÉSZ
HATVAN PERC!
A nagytiszteletû úr éppen közepén volt a tósztnak... A pezsgõspohár nektárhabja végigcsorgott kövér ujjain. A megkezdett frázis kifogott a tüdõ hatásképességén, s a nyakizmok minden tehetségét megpróbálta. A nemes buzgalom egészen arcába kergette a vért. A díszes vendégkoszorú minden tagja készen tartá kezét a poharak karcsú fogantyúján, dicsszomjan lesve a megkezdett tószt véghetetlen rakétájának végelpattanását; a hajdúsereg sietett a félig ürített poharakat színültig tölteni... A háttérbe állított egyiptomi zenekar vezetõjének nyirettyûje a levegõbe volt emelve, hogy amint a tósztnak vége szakad, friss lelkesüléssel rándítsa rá a pohárzaj-elnémító tust, midõn a család háziorvosa nesztelen léptekkel bejött a terembe, s az asztalfõn elnöklõ asszonyságnak csak pár szót súgott fülébe, minek következtében az hirtelen elhagyta helyét, s alig mutatva arccal, hogy a mellette ülõktõl engedelmet kér, eltávozott a terembõl.
A tószt azonban, mint a kilõtt gránát, nem hagyta magát ez incidens által reptében megzavartatni, hanem sietett végelpattanása felé.
„...e dicsõ férfiút, országunk terhét vállán emelõ Átlászunkat az igaz hazafiúságnak örök idõkre emlegetendõ példányát, a mi gyõzelemre sietõ elvbaráti táborunknak fõ-fõ és legfõbb vezérét, gyámolunkat, oszlopunkat és világító phárószunkat, ki bár jelenleg nincs is jelen, az Isten számos és számtalan évekig éltesse!”
A végszavak elmerültek a pohárcsörgés, éljenriadal és zenehang orkánjában. A hátrarúgott székek, a lelkesülés tanújeléül falhoz vágott poharak villámot és mennydörgést képeztek az összeölelkezõ elvbarátok könnyzáporához.
„Éljen! Ezer esztendeig éljen!”
„Nagyságos és tekintetes, nemes, nemzetes és vitézlõ Baradlay Kazimir úr, örökös és valóságos aranykulcsos és sarkantyús úr; ura nagy földeknek, falvaknak és városoknak, szíveknek és véleményeknek; vezére és hét-választófejedelme a leghatalmasabbak szövetségének... a valódi Dalai Láma.”
Azok a tisztelendõ és nagytiszteletû, tekintetes és nemzetes uraságok, kik a hosszú címerterem hármas asztalát körülülik, mind az õ napfényében ragyogó aranyos kétröpûek, kik a mai ünnepélyes napra messze vármegyékbõl jöttek össze közös találkára, megállapítandók a bölcsen megvitatott értekezlet folytán az arany tisztaságú programot, melynek írott betûi nyomán századokrul századokra el legyen látva a világok és nemzetek sorsa és az ivadékok teendõje.
E szerencsésen kivívott értekezlet zárjelenete a jelen díszlakoma, melyet Baradlay úr fényes kastélyterme szolgáltat a vezérkapacitások nagyszerû tömegének. Kár, hogy az ünnep hõse nem lehet rajta jelen.
A díszlakománál az úrnõ elnököl helyette.
Az értekezletnél pedig az adminisztrátor helyettesítette.
Ezen cím alatt: „administrator” a német conversations lexiconokban fog találni, aki keresi, valami csendes, békés egyházi személyt, aki imádkozik, búcsúztat és úrvacsorát osztogat; a magyar conversations lexicon pedig egy mesebeli rém fogalmát jegyezte fel benne; ki egy idõben erdõt nyövni, sziklákat morzsolni küldetett alá a bûnös földre, s nagy úr volt, ahol sok szolgára talált.
Ennek az adminisztrátornak a neve volt Rideghváry Bence.
A tószt végén észrevették, hogy az elnöklõ háziasszony a felé nyújtott áldomáspoharak elõl hiányzik,
Az üres szék mögött álló komornyik felvilágosítá az uraságokat, hogy az orvos volt itt, az súgott neki valamit, mire a nagyságos asszony eltávozott. Valószínûleg õnagysága hívatta magához.
Egypár érzékeny kedély elejti azt a kérdést, vajon mi baja lehet õnagyságának. Mire az adminisztrátor úr, ki az üres elnöki szék mellett jobbrul foglalt helyet, sietett az egész társaságot megnyugtatni (már amennyire a hosszú asztalnál a szava elhallatszott), hogy Baradlayt ismét a „szokott betegsége” vette elõ.
Egypár avatottabb vendég aztán halkan elmondá kevésbé tudós szomszédjának a nyilvános titkot, hogy Baradlay Kazimir szívverõér-kövesülésben szenved régen, már tán évtizedek óta, s emiatt gyakran nehéz szívbántalmak veszik elõ; de amik mellett még azért évtizedekig élhet tovább, rendes életmód mellett.
A nagytiszteletû úr mindjárt emlékezett is egy adomára, melynek hagyománya szerint valami angol orvos, ki hasonló szívkövesülésben szenvedett, évekkel elõre megjósolta saját halála óráját. Mire ez adoma kézrül kézre odább jutott az asztal végéig, már akkorra Józsa Gyuri történeteivel lett összezavarva.
Hiszen csak szokott baja a nagyságos úrnak, kit az Úristen éltessen még végtelen esztendõkig.
Az a néhány szó pedig, amit a háziorvos az elnöklõ úrhölgy fülébe súgott, ennyibõl állt: „Még hatvan perc!”
Halaványabb lett-e az úrhölgy e szavakra, mint azelõtt volt? Lehetett-e még halaványabb, mint szokott lenni? Azt senki sem vette észre.
Midõn átlépett az ajtón a mellékterembe, megragadta az orvos kezét, s azt kérdezé:
- Való ez?
Az orvos szigorú arccal inte.
Mikor aztán még egy üres szoba ajtaja zárult be köztük s a vidám társaság között, akkor ismétlé az elébbi mondatot:
- Csak hatvan perce van még élni. Nagyságodat óhajtotta. Mindenkit eltávolított maga mellõl. Tessék bemenni hozzá. Rám semmi szükség többé.
A harmadik ajtónál az orvos aztán hátramaradt, s engedte az úrnõt egyedül menni.
A negyedik szobában két nagy aranyrámában egymás mellett állt a fõúri pár életnagyságú képe mint võlegény és menyasszony. A hideg márványarcú hölgy nem állhatta meg, midõn e két kép elõtt elhaladt, hogy arcát két kezébe ne temesse. Könny, zokogás akart kitörni; azt kellett visszafojtania. Az neki nem szabad. Ez a harc elrabolt a hatvan percbõl - egy felet. S azt a fél percet fel fogják neki panaszolni!
Azután még egy üres, siket szoba következett, körülsáncolva a falak könyvtárakkal, azután nyílt amaz ajtó, melyen belül a haldokló férj várta az utolsó óra letöltét.
Ott feküdt az a férfi, akinek a szívere kõvé vált. Kõvé a patológia értelmében s a bibliai szólás szerint.
Feje magasan felpócolva vánkosai között, minden vonása rendbe szedve, mintha modellképpen ülne annak a nagy mûvésznek, a halálnak, ki minden embernek más arcot fest, mint amilyen volt neki, amíg élt; s mintha mondaná annak: „Az én arcomat aztán jól találd!”
A nõ odasietett hozzá.
- Vártam önre - szólt a férfi. Szemrehányás volt az.
- Én rögtön jöttem - rebegé a nõ. Mentség volt az.
- Ön megállt sírni. Pedig tudja, hogy az én idõm rövid.
A nõ összeszorította ökleit és ajkait.
- Semmi gyöngeség, Marie! - szólt egyre hidegebb hangon a férj. - A természet folyama ez. Én hatvan perc múlva tehetetlen tömeg vagyok. Az orvos mondta. Vendégeink jól mulatnak-e?
A nõ némán inte.
- Csak mulassanak tovább. Ne engedje õket szétriadni. Ne engedje elszéledni. Ahogy összejöttek az értekezletre, maradjanak együtt a torra. A gyászpompát rég elõkészítettem már. A két koporsó közül a fekete márványt fogja ön számomra választani. Kardjaim közül a platinaékítményest fogják ravatalomra tenni. A szemfödél bojtjait négy fõbíránk viszi négyfelõl. A gyászénekkart a debreceni iskolai énekkar képezendi. Semmi színpadi nóták. Csupán régi zsoltárénekeket. A sírbeszédet pedig a templomban a szuperintendens, a háznál pedig az esperes fogja tartani. A helybeli pap egy egyszerû miatyánkot mond el a sírbolt elõtt, egyebet semmit. Megértett ön végig?
A nõ maga elé bámult a légbe.
- Kérem önt, Marie. Amiket most, most mondok, azokat nem fogom többé ön elõtt ismételhetni. Legyen ön olyan jó, üljön ide ágyam mellé a kisasztalhoz, rajta van minden írószer. Írja fel ön, amit mondtam és még mondani fogok.
A nõ készen teljesítette a parancsot, leült az ágy melletti kisasztalhoz, és leírta az eddig hallottakat.
Mikor készen volt vele, a férj folytatá:
- Ön hû és engedelmes nõ volt teljes életében, Marie. Ön minden szavamat teljesítette, amit parancsoltam. Még egy óráig leszek önnek ura. De amit ez óra alatt önnek eléje mondok, az önnek egész életét betöltendi. Én még halálom után is ura fogok önnek maradni. Ura, parancsolója, kõszívû zsarnoka. - Ah, hogy fojt valami! Nyújtson hat cseppet abból a digitalinból...
A nõ kis aranykanálkában beadta neki a gyógyszert. A beteg ismét könnyebben beszélt:
- Írja ön végszavaimat! Más ne lássa, ne hallja e szókat, csak ön. Egy nagy mûvet alkottam, melynek nem szabad velem együtt összeroskadni. A föld ne mozogjon, hanem álljon. S ha az egész föld elõremegy is, ez a darab föld, ami a mienk, ne menjen vele. Sokan vannak, akik értenek engem; de kevesen, akik tenni tudnak, és kevesebben, akik tenni mernek. Írjon ön le minden szót, amit mondok, Marie.
A nõ írt csendesen.
- Most a tengelye esik ki a gépnek - folytatá a haldokló -, s a hulló romok dobaját hallom már koporsófödelemen. De nem akarom azt hallani. Van három fiam, ki fölvált, midõn én porrá leszek. Írja ön, Marie, mi dolguk lesz fiaimnak halálom után. - Nyújtson elébb egyet a pézsmalabdacsokbul. Köszönöm. Üljön le és folytassa.
A nõ tovább írt.
- Három fiam mind nagyon fiatal még arra, hogy helyemet elfoglalhassa. Elébb járják õk ki az élet iskoláit; önnek nem szabad õket addig látni. Ne sóhajtson ön, Marie! Nagy gyermekek már; nem hordozhatók ölben.
Legidõsebb fiam, Ödön, maradjon a szentpétervári udvarnál. Most még csak követségi titkár, idõvel magasabbra lesz hivatva. Az a hely jó iskola lesz neki. A természet és ferde hajlamok sok rajongást oltottak szívébe, ami fajunkat nem idvezíti. Ott kigyógyítják mindabból. Az orosz udvar jó iskola. Ott megtanulja ismerni a különbséget az emberek között, akik jogosan születnek - és jogtalanul világra jönnek. Ott megtanulja, hogyan kell a magasban megállni és a földre le nem szédülni. Ott megismeri, mi értéke van egy nõnek és egy férfinak egymás ellenében. Ott majd elfásul a rajongása, s midõn visszatér, mint egész ember veheti kezébe a kormányrudat, amit én elbocsátok kezembõl. Adjon ön mindig elég pénzt neki, hogy versenyezhessen az orosz udvar nemes ifjaival. Hagyja neki fenékig üríteni az élvezetek poharait. Nézze el túlcsapongó szeszélyeit, ezeket át kell élni annak, ki a közöny magaslatára akar jutni.
A beszélõ az órára tekinte; az sietteté. Rövid az idõ, oly sok mondanivaló van még.
- Azt a leányt - folytatá halkan a beteg -, ki miatt el kellett neki hagynia e házat, igyekezzék ön férjhez adni. Ne kíméljen semmi költséget. Hozzá való férj hiszen termett elég. Vagyont mi adhatunk hozzá. Ha makacsul megmaradna e némber határozatánál, járjon ön utána, hogy a leány atyja áttétessék Erdélybe. Ott sok összeköttetésünk van. Ödön kinn maradjon mindaddig, míg õk innen el nem távoznak, vagy Ödön odakünn meg nem házasodik. Ne féljen ön semmitõl. Oroszországban csak egyszer történt meg, hogy a pap leányát nõül vette egy cár; aztán az is csak orosz cár volt, nem magyar nemes.
A haldokló arcán még két piros folt is gyulladt ki e szónál, mely pillanatok múlva ismét eltûnt onnan.
A nõ csendesen írta a rábízottakat.
- Második fiam, Richárd, még egy évig marad a királyi testõrségnél. De ez nem életpálya. Kezdetnek jó. Innen lépjen át a lovassághoz; ott szolgáljon ismét egy évig, s akkor igyekezzék a táborkarba bejutni. Ügyesség, vitézség és hûség három nagy lépcsõ a magasba jutáshoz. Mind a hármat a gyakorlat hozza meg. Ott egy egész meghódítatlan régió áll elõttünk. Csak a lábunkat kellene rátennünk, hogy a mienk legyen. Az oktalan dölyf nem engedi. Az én fiam törjön utat mások elõtt. Lesz Európának háborúja, ha egyszer megkezdõdik a földindulás. Eddig nem is mozduló rugók fogják egymás ellen lökni az országokat. Egy Baradlay Richárd számára azokban sok végeznivaló lesz. Dicsõsége mindnyájunkra fog világítani! Richárd ne nõsüljön soha. Az asszony csak útjában volna neki. Az õ feladata legyen: emelni testvéreit. Milyen dicsõ ajánlólevél egy testvér, ki a csatában elesett!... Marie, ön nem ír? Csak nem sír ön talán? Kérem, Marie, ne legyen most gyönge; csak negyven perc még az idõ, s nekem annyi mondanivalóm van még. Írja ön le, amit eléje mondtam.
A nõ nem merte mutatni fájdalmát, és írt csendesen.
- Harmadik fiam, a legifjabb, Jenõ: az én kedvencem. Nem tagadom, hogy a legjobban szerettem õt mind a három között. Õ nem fogja azt soha tudni. Mert hiszen úgy bántam vele, mintha mostohája volnék. Tovább is úgy bánjék ön vele. Maradjon Bécsben, és szolgáljon a hivatalban, és tanulja magát fokrul fokra felküzdeni. Ez a küzdelem neveli õt simának, okosnak és eszesnek. Tanuljon minden lépést ésszel és kedéllyel mások elõtt elnyerni. Legyen mindig kényszerítve arra, hogy kedvében járjon azoknak, akiket ismét mint lépcsõket fog felhasználni, hogy magasabbra emelkedjék. Nem kell õt hazulról kényeztetni, hogy tanulja meg felhasználni az idegent és minden embernek mérlegelni az értékét. Ápolni kell benne a nagyravágyást; fenntartani és felkerestetni vele az ismeretséget nagy nevekkel és hatalmas befolyásokkal, mik családi összeköttetésre vezethetnek - a költõi ábrándok követése nélkül.
Egy pillanatnyi eltorzulása ez arcnak tanúsítá, mily végtelen kínokat kell kiállni ez embernek azalatt, amíg beszél. Csak pillanatig tartott az. A nemes akarat legyõzte a pór természetet.
Tudta folytatni végintézkedését.
- Ily három erõs oszlop fönn fogja tartani azt a mûvet, amit én alkottam. Egy diplomata - egy katona - egy fõhivatalnok. Miért nem építhettem még tovább, amíg õk megerõsödnek, amíg helyeiket meg tudják állni! Marie! Nõm! Baradlayné asszony! Én kérem, én kényszerítem, én megidézem önt, hogy cselekedje azt, amit önnek rendelek. A halállal vívódik minden idege testemnek; de én e végküzdelemben nem gondolok arra, hogy porrá lesz percek múlva, ami rajtam por. Ezt a hideg verítéket homlokomon nem a halálküzdelem izzasztja, hanem a rettegés, hogy hasztalan fáradtam. Egy negyedszázad munkája odavesz. Álmodozó rajongók tûzbe viszik a gyémántot, s nem tudják, hogy az ott satnya elemeire fog feloszlani, s soha vissza nem jegecül. Ez a mi nyolcszázados gyémánt nemességünk! Ez az örökké éltetõje, örökké újra feltámasztója az egész nemzetnek. Lételünknek titokteljes talizmánja. És ezt akarják megáldozni, megsemmisíteni. Lázálmokért, mik idegen test kór párázatával ragadják át dögvész idején. - Ah, Marie, ha tudná, ez az én kõszívem mit szenved! Nem. Ne gyógyszert adjon. Az nem használ ennek. Tartsa elém fiaim arcképeit. Az megenyhít.
A nõ odavitte a hármas tokba foglalt három miniatûr képet, s kitárta azt elõtte. A kõszívû ember sorba nézte õket, s azalatt elcsillapultak fájdalmai. Elfeledett a halállal küzdeni. Száraz csontujjával a legidõsebb arcára mutatva suttogá:
- Úgy hiszem, ez legjobban hasonlíthatna hozzám.
Azután félretolta maga elõl az arcképeket, s folytatta hidegen:
- Semmi érzelgés, az idõ rövid. Én nemsokára megtérek atyáimhoz, itt hagyom fiaimnak, mit õseim rám hagytak. De házam az eszmék vára marad. „Nemesdomb” nem esik ki a történelembõl. Központja, tûzhelye, napja lesz ez a bolygó elvnek. Ön itt marad utánam.
A hölgy megállt az írás közben, és bámulva tekinte a beszélõre. Az észrevette neje bámulatát.
- Ön kételkedve néz rám. Egy nõ, egy özvegy mit tehetne azon munkában, melyben egy férfi összeroskadt? Megmondom azt. Hat héttel halálom után ön férjhez fog menni.
A nõ kiejté kezébõl a tollat.
- Én akarom azt - folytatá szigorúan a kõszívû ember. Kijelöltem elõre, akihez nõül fog menni. Ön Rideghváry Bencének fogja nyújtani kezét.
Itt a nõ nem bírt magával többé, elhagyta az íróasztalt, s odarohant férje ágya mellé, összeroskadt, és annak kezét megragadva, a legforróbb könnyekkel áztatá azt.
A kõszívû ember lehunyta szemeit, és tanácsot kért a sötétségtõl. Megtalálta azt.
- Marie, hagyja ön abba! Most nincs idõ az ön sírására. Én sietek. Utam van. Úgy kell lenni, ahogy mondtam. Ön fiatal még; nincs negyvenéves. Ön szép, és örökké az marad. Huszonnégy év elõtt, mikor nõül vettem önt, sem láttam önt szebbnek, mint most. Hollófekete haja, ragyogó szemei voltak - most is azok. Szelíd és szemérmes volt ön; most sem szûnt meg az lenni. Én nagyon szerettem önt. Hiszen tudja azt jól. Az elsõ évben született legidõsb fiam, Ödön, a másodikban második fiam, Richárd, a harmadikban a legifjabb, Jenõ. Akkor egy súlyos betegséggel látogatott meg Isten, amibõl mint nyomorék támadtam föl. Az orvosok megmondták, hogy a halálé vagyok. Egyetlen csók, amit az ön édes ajka ad nekem, meg fog ölni. És én itt haldoklom az ön oldala mellett már húsz év óta, elítélve, kiszentenciázva. Az ön szemei elõtt hullott el életem virága, és húsz év óta nem volt ön egyéb, mint egy haldokló ápolónéja. És én tudtam élni, egyik napot a másik után vonva. Mert volt egy nagy eszme, minden emberi érzésen uralkodó, ami élni kényszerített, tartogatni egy kínokkal és lemondásokkal folytatott életet. Ó, milyen életet! Örök tagadását mindennek, ami öröm, ami érzés, ami gyönyörûség! Én elvállaltam azt. Lemondtam mindenrõl, amiért emberi szív dobog. Letörültem lelkemrõl az ifjúi ábrándok költészetét, ami minden ifjú lelkét megfogja. Lettem rideg, kiszámító, hozzájárulhatatlan. Csak a jövendõnek éltem. Egy oly jövendõnek, mely nem egyéb, mint a múlt örökkévalósága. Ebben neveltem mind a három fiamat. Ebben fogyasztottam el életerõmet. Ebben örökítettem meg nevemet. E néven a jelenkor átka fekszik, de a jövendõ áldása ragyog. E névért szenvedett ön oly sokat, Marie. Önnek még boldognak kell lenni az életben.
A nõ zokogása tiltakozott e szó ellen.
- Én úgy akarom - szólt a férfi, és elrántotta tõle kezét. - Térjen ön az asztalhoz vissza, és írja. Végakaratom ez. Nõm hat hét múlva halálom után adja kezét Rideghváry Bencének, ki nyomdokomba lépni leginkább érdemes. Így leend nyugtom a föld alatt és üdvöm az égben. Leírta-e ön, amit eléje mondtam, Marie?
A nõ kezébõl kihullott a toll, két kezét homlokára tette, és hallgatott.
- Az óra végire jár - rebegé a haldokló, küzdve a semmivélét férgei ellen. - De „non omnis moriar”! A mû, mit megkezdettem, utánam fennmarad, Marie! Tegye ön kezemre kezét, és hagyja rajta, míg azt megfagyni érzi. Semmi érzelgés, semmi könny, én akarom, hogy ön ne sírjon. Nem veszünk búcsút. Lelkemet önre hagytam, s az nem fogja önt elhagyni soha; az számon kérendi öntül minden reggel, minden este, hogyan töltötte ön be azt, amit önnek végsõ órámban meghagytam. Én itt leszek! Mindig itt leszek.
A nõ úgy reszketett.
A haldokló pedig csendesen egymásra tevé kezeit, s töredezett hangon rebegé:
- Az óra végire jár... Az orvosnak igaza volt... Már nem fáj semmi... Sötét lesz minden... Csak fiaim képe világít még... Ki jössz felém, onnan a sötétbül? Állj ott! Ne közelíts!... Homályos alak!... Még mondanivalóm van itt!
Hanem az a nagy, homályos alak, mely elõtûnt a semmivélét sötétségébül, közelített visszaparancsolhatatlanul, s nem várta meg, míg a nagy, hatalmas, kõszívû ember elmondja, mi parancsolnivalója van még ezen a világon, s rátette arcára láthatatlan kezét.
A nagy, hatalmas, kõszívû ember aztán, mikor érezte, hogy e még hatalmasabb úrnak engedelmeskednie kell: önként lecsukta szemeit, összeszorítá ajkait, nem várva, hogy segítségére jöjjenek a meghaláshoz, mint más veszendõ embernek, és átadta nagy, törhetetlen lelkét a nagy tömlöctartónak - büszkén, vonakodás nélkül, mint illik nemesemberhez.
A nõ pedig, midõn látta, hogy a végsõ perc betölt, s férje halva van, odarogyott térdre az íróasztal mellé, s két összekulcsolt kezét a teleírt papírra fektetve rebegé:
- Halld meg, Uramisten, és úgy bocsásd színed elé árva lelkét! És úgy légy neki irgalmas a túlvilágon, ahogy én fogadom és esküszöm elõtted, hogy mindezen rossznak, amit õ végleheletével parancsolt, az ellenkezõjét fogom teljesíteni Teelõtted! Úgy segíts meg engem, véghetetlen hatalmasságú Isten!...
Egy emberen túli, egy elképzelhetetlen borzadályú kiáltás hangzott fel a csendben.
A felriadt nõ rettenve tekinte az ágyán fekvõ halottra.
És íme, annak elébb lezárt ajkai most nyitva voltak, lecsukott szemei elmeredve és mellén összefogott két keze közül a jobb feje fölé emelve.
Talán az elköltözõ lélek összetalálkozott az égben az utána küldött fogadással, s még egyszer visszafordulva az ég kapujából, a csillagok útjából, megtért porhüvelyéhez, hogy egy halál utáni kiáltással kijelentse végsõ, tiltakozó vasakaratát.

A TEMETÉSI IMA
A kõszívû ember temetése csak egy hét múlva ment végbe. Azalatt közszemlére volt kitéve - bebalzsamozottan, mint egy fejedelem. Idõt kellett engedni a számos nagy rangú ismerõknek, hogy a végtisztességtételre megjelenhessenek, a nagytiszteletû és fõtisztelendõ uraknak, hogy a gyászbeszédeket megírhassák, szõnyegésznek és címerfestõnek, hogy díszítményeikkel elkészülhessenek, s a fõiskolai cantus praesesnek, hogy a nagy halott tiszteletére az énekkarnak egészen új harmóniákat betaníthasson.
Én sok temetést láttam életemben. Kicsiny diák koromban szép diszkant hangom volt; aztán három humaniorum classisnak énekszóval kellett kísérni felekezetünk minden halottját, gazdagot, szegényt egyaránt. Azért láttam gazdag temetést, szegény temetést sokat; prédikációs halottat, búcsúztatós halottat és közönséges imádságos halottat; de én egynek a temetését sem tudnám leírni. Mert mindannyinál nem láttam egyebet, mint azokat a síró alakokat, akik a koporsó után õdöngnek, vezetve vagy magukra hagyatva - és ez mindig egyforma látvány. A gazdag ember fájdalma csak olyan alázatos fájdalom, mint a szegény emberé, s én nem emlékszem belõle egyébre.
Annyit tudok, hogy a fõtisztelendõ úr gyászszónoklata igen hosszú volt. Maig is megvan valahol az archívumban, fényes fekete papírra nyomtatva, ezüstbetûkkel - s hogy az egész parentatio alatt a méltóságos asszony úgy sírt, mint akár egy szegény parasztember özvegye.
- Kisírja magát valahára a szegény baronesse - súgja az elsõ padban ülõ rangbeli urak egyike a másiknak -, életében úgysem volt szabad sírnia.
- Valóban igen keményszívû ember volt a néhai - viszonzá rá a másik. - Még azt sem engedé a nõnek, hogy egy könnycseppet ejtsen, ha valami fájt neki.
- Pedig bizony sok mindenféle fájhatott neki húsz év alatt.
- Azt csak én tudom legjobban.
- Méltóságos adminisztrátor úr legbensõbb barátja volt a családnak?
- Egy test és lélek - felelt a megszólított, elszalasztva a diskurálás által a legszebb körmondatot a fõtisztelendõ úr exordiumából, ki éppen a léleknek a testhez való viszonyát deríté ki a hallgatók elõtt a legmegvigasztalóbban.
A méltóságos özvegy egy-egy pillanatra levette arcáról könny nedvesítette kendõjét, s nyugalmat igyekezett adni arcának.
- Még most is igazán szép asszony - súgá az egyik úr a másiknak.
- Jég közé volt téve húsz évig.
- Alig hiszem, hogy e gyászéven túl özvegyen maradjon.
A méltóságos adminisztrátor úr csak bajusza hegyét kunkorítgatta e kapcáskodó kérdésre, s azt mondá:
- Hallgassuk a fõtisztelendõ urat, szépen beszél.
Igaz is, hogy nagyon szépen beszélt. A homiletikában nem volt párja.
Hanem azért mégis nagyon érdekelte a rangbeli uraságokat azon kérdés tisztába hozatala: vajon miféle érdemrendek azok ott a gyászcímerek aljára festve? A méltóságos adminisztrátor úr tudott feIvilágosítással szolgálni a körüle ülõknek, melyiket mikor, kitõl és minõ érdemeiért nyerte a megboldogult. Azokat mármost vissza kell adni. Bizony vissza kell adni.
A gyászszónoklat azonban csak véget ért, s mindenkit azon meggyõzõdésben hagyott, hogy ennél remekebb szónoklatot régen nem mondtak és még sokáig nem fognak mondani halandó porhüvely fölött.
Azután következett a gyászének. A falusi templomban orgona is volt; azt is a boldogult állíttatá fel saját költségén. Az énekkar remekül adá elõ, szokott praecisióval egyikét a legszebb gyászdaloknak, amit a Nabukodonozor operábul ismerünk... természetesen ez alkalomhoz írt szöveggel.
- Hej, ha a boldogult hallaná, hogy most õfölötte egy színházi opera kórusát éneklik, és felszólalhatna, hogy mondaná a cantus praesesnek: „Kend szamár!”
Ezt az észrevételt tevé Rideghváry adminisztrátor úr, szomszédjához fordulva.
- Talán nem szerette a színpadi áriákat?
- Nagyon haragudott, ha teátrális cikornyákat hoztak be a templomi énekekbe. Végintézkedésében pedig expresse kijelenté, hogy fölötte semmi színpadi melódiát ne énekeljenek.
- Méltóságod ismeri a megboldogult végrendeletét?
A méltóságos titokteljesen inte lehunyt szemével s orrához felhúzott bajuszával, hogy ez titok, de könnyen kitalálható.
A gyászénekkel még nem volt mindennek vége.
A katedra melletti padban három lelkész ült egymás mellett, s az ott nem ült hiába.
A második harmónia után következett a nagytiszteletû úr a szószékre.
- Vajon még a harmadik pap is fog prédikálni? - kérdé feszengve az egyik rangbéli úr a másik úrtól.
- Az a helybeli tiszteletes; az csak egy rövid imát fog mondani a sírbolt elõtt.
- Á, ez az?
Azzal a két úr oly közel hajolt egymáshoz, hogy suttogásának egy hangja se legyen elejtve a hátuk mögött ülõk számára.
- Vajon „az is” nincsen itten? - súgá az egyik rangbeli úr a másiknak.
- Magam is régen keresem a nép között, de nem bírok ráakadni a szememmel.
A méltóságos úr végre mégiscsak ráakad, akit keresett.
- Ott van ni. A katedra mögötti szögletben, a falhoz simulva áll; egy kendõt tart a két kezében ajkáig emelve. Nem lát ön oda? Majd ha az a fáklyatartó hajdú megint a jobb lábáról a bal lábára fog állni, akkor meglátja mögötte.
- Ah, látom, látom; olyan se nem szürke, se nem barna ruhában?
- Az, az.
- Mondhatom, gyönyörû gyermek. Nem csodálhatni, hogy...
És aztán tovább suttogtak.
Pedig bizony kár volt nem hallgatni azt a pompás búcsúztatót, amit a nagytiszteletû úr felolvasott, mert ha az elsõ gyászbeszéd remeke volt a dialektikának és prozódiának, úgy ez pályakoszorús példánya volt a poézisnek, megragadó képekkel és hasonlatokkal s könnyekre indító trópusokkal, sõt költõi citátumokkal vegyest, klasszikus és újkori auktorokból. Mely szép bevezetés után következett a személy szerinti elbúcsúztatása a fáklyákkal körülragyogott halottnak, s ha valahol, itt tanúsítá a nagytiszteletû úr mély belátását; oly korrekt sorozatban búcsúztatván el a néhait az egymás után következendõ excellenciás és kegyelmes, nagyméltóságú, méltóságos és nagyságos, tekintetes, nemes, nemzetes és vitézlõ, fõtisztelendõ, nagytiszteletû, tisztelendõ és tiszteletes, nagyérdemû, érdemes, becsületes és tudós uraktól és azoknak asszonyságaitól, fi- és leányágon levõ sarjadékaitól, hogy egyetlen tévedést nem ejte, mely súlyos neheztelést vonhatott volna maga után; sõt mindegyik kiváló egyéniségnek, késõbb egy konzorciumba foglalt kollektív csoportozatoknak oly találó és helyesen választott búcsúmondatokat adott át a megboldogult nevében, amikkel azok rangbeli igényeik szerint meg lehetnek elégedve.
Midõn a nagytiszteletû úr az elsoroltak között annak nevéhez ért: „ki bujdosol mostan távol északi hazáknak hólepte mezõin, száz és száz mérföldnyire távolban szülötte hazádtól, s az éjszaki fény ragyogása mellett gondolsz a szeretõ atyára, ki már onnan felülrõl néz le reád...” - akkor a két rangbeli úr úgy vette észre, hogy a barna ruhás leányka ott a szögletben azt a fehér kendõt egész szeméig emelé.
- Szegényke... - súgák egymásnak. - (Azt ugyan nem látod te többet!)
Végre az is elmúlt; vége lett éneknek, gyászbeszédnek, búcsúztatónak; tizenkét hajdú, forgótul tarsolyig díszruhás, vállára emelé a pompás koporsót, a ház legelõkelõbb barátai emelték a gyásztakaró nehéz bojtjait; az adminisztrátor kezét nyújtá a gyászos özvegynek, s megindult a menet a templomból a családi sírbolthoz.
Még egy rövid szertartás volt hátra.
Amidõn a koporsó örök nyugalma helyére letétetik, egy végsõ ima mondatik el fölötte - bevett szokás szerint a helybeli lelkész által.
Sokan kíváncsiak legalább alakjára nézve ismerni az öreg kurucot, ahogy tiszteletes Lánghy Bertalan uramat tisztelni szokták heves magaviseletéért.
Úgy szokott beszélni az öreg a szószéken, mint Abraham, a Santa Clara, a megyegyûléseken pedig mint „nagy botú” Lõrinc.
Jól volt intézve, hogy csak egy imádság bízatott rá, mert ha búcsúztatóját végezte volna a megboldogultnak, azt az élve maradtak majd nagyon megemlegették volna.
A harmadik énekszó után helyet adtak a lelkésznek a sírboltajtóval szemben, s õ fövegét levéve fejérõl, megállt az emberektõl körülfogott téren.
Nagy, kopasz homlokát gyér, göndör fürtök folyták körül, egészen fehér fürtök; arca simára volt borotválva, akkori egyházi viselet szerint; erõs, sûrû szemöldökei a villogó, sötét szemek fölött merész, határozott kifejezést adtak arcának.
Ott összetevé kezeit, és elkezdé az imát:
„Minden élõknek és holtaknak igaz bírája, nagy Isten!
Hallgasd meg ez órában a mi könyörgésünket...
Íme, ragyogó földi pompával közeledik a te szolgáid egyikének hamva márványüregéhez, míg lelke ugyanakkor meztelenül, reszketve, halaványan áll a csillagok határán, és bebocsátást kér az égbe...
Mik vagyunk mi, hogy ilyen fénnyel távozunk a világból? holott a férgek a mi testvéreink, s a göröngy a mi anyánk...
Egyetlen jótettnek emléke jobban világít miutánunk, mint ezer fáklyának lobogása, s a honfiak néma áldása jobban ékesíti koporsónkat, mint minden címerek és érdemrendek.
Ó, én uram, légy irgalmas azokhoz, akik életükben az irgalmat nem ismerték soha.
Ne kérdezd az elõtted reszketõ lélektõl fölöttébb szigorún: »Ki voltál? Ki kísért idáig? Mi hangzik onnan alulról utánad?«
Ne engedd a földi párát tovább hatni a föld felhõinél; legyen az átok vagy magasztalás. Te magasan állsz mindazok fölött.
Mert ki védné meg, ha nem a te végtelen irgalmad a föld hatalmasát, midõn dicsõségébõl levetkõzve elõtted áll, és rettentõ kérdéseidre felel:
- Segítéd-e a nyomorultat?
- Nem!
- Fölemelted-e az elesettet?
- Nem!
- Oltalmazója voltál-e az üldözöttnek?
- Nem!
- Hallgattál-e a kétségbeesõk könyörgéseire?
- Nem!
- Törülted-e le a szenvedõk könnyeit?
- Nem!
- Kegyelmeztél-e a meggyõzötteknek?
- Nem!
- Szeretettel fizettél-e szeretetért?
- Nem! nem! és mindörökké nem!
És ha kérdezed a föld hatalmasától, ki fegyvertelenül áll elõtted: »Mire használtad a hatalmat, amit kezedbe adtam? Boldogítottad-e a milliókat, akik rád voltak bízva? Építettél-e az utókor számára, mely tõled várta jövendõjét? Igazán szolgáltad-e hazádat, vagy porban csúsztál idegen bálvány elõtt? Éltél-e a te nemzetednek, vagy eladtad annak oltárait, melyen az én nevemnek áldozatai füstölögtek?« Mit feleljen akkor? Kihez forduljon akkor? Mely címerével, mely érdemjelével takargassa be keblét akkor? Kit híjon segítségül, kit pátrónusául? Mely király, mely császár védelmezi meg õt ottan, ahol sár és hamu minden arany, melybõl korona készül?...”
A pap arca kipirult, és termete fölmagasodott, gyér hajfürtjei, mintha repülni akarnának vele, lebegtek megrázott feje körül; a teljes címû gyülekezet háta borsózott a hallottaktól.
„...Ó, uram - folytatá a pap imáját -, gyakorolj irgalmat az igazság helyett! Ne tekintsd, mi volt a halandó ember, de számítsd be neki azt, hogy homályban élt, nem látott téged.
Ne vesd mérlegre hibáit és botlásait; számítsd be neki, hogy õ hitt abban, hogy jót cselekszik, amidõn vétkezik.
Bocsáss meg neki az égben; valamint azok megbocsátnak neki, akik ellen vétkezett itt a földön.
Törüld el munkáinak emlékét, hogy ne legyen, amirõl reá visszaemlékezzenek.
S ha bûnhõdnie kell a vétkezõnek, ó, uram, ha engesztelhetetlen vagy egy bevégzett élet rossz mûvei iránt; ha nem bocsátod magad elé súlyosan terhelt lelkét megtisztítlanul, add, hogy legyen az õ vezeklése az, hogy lelke, mely most már mindent világosan lát, és nem tükörbõl többé, térjen vissza a földre, és szállja meg gyermekeit, hogy mindaz, ami az apának bûne volt, forduljon meg, és legyen a fiakban erény és dicsõség; add, hogy a haza földe, mely koporsója volt, amíg élt, legyen ringató bölcsõje, midõn halva fekszik benne!
Hallgasd meg, Uram, a te szolgádnak imáját, Ámen...”
A kripta vasajtajának dördülése zárta be a ceremóniát. A publikum, mely értette vagy nem értette a dörgedelmes szavakat, tökéletesen meg volt elégedve a látottakkal és hallottakkal. A gyászkíséret megtért a kastélyba; úri rendnek, diákoknak, cselédeknek külön termekben volt terítve az asztal; ki-ki sietett bevégzett kötelessége után a természet követelményeinek eleget tenni.
A vén pap leghátul maradt, s midõn mindenki a kastély felé rohant, megfogva annak a barna ruhás leánynak a kezét, egy mellékúton másfelé került.
Az õ számára hiába terítettek a kastély dísztermében.

TALLÉROSSY ZEBULON
A tor mindenképpen hasonlít más egyéb lakomákhoz, azzal a különbséggel, hogy nem tósztoznak benne.
A háziasszony, az özvegy félrevonult legbensõ szobáiba; a végtiszteletre felgyûlt vendégek ismét ott a címerterem hármas asztalsorát ülték végig; lehettek másfélszázan. A szakács csakúgy remekelt, mint máskor, a kulcsár csakúgy felhordatta egymás után a külön alakú poharakba való borokat, s a vendég urak csakúgy hozzáláttak, mintha fõispán-beiktatási ebéd volna.
Az ebéd vége felé, mikor már a fagylalthoz kezdték váltogatni a kis s?vres-i porceláncsészéket, érkezik nagy robajjal még egy vendég.
Egy elkésett vendég, kinek láttára minden ismerõsnek ajkáról egy derült „hahó” hangzik el; még az étekfogó inasok is rejthetlen mosollyal fogadják. Pedig az érkezõ alak nemhogy valami jókedvû bonhómiát hozna magával, sõt inkább a lehetõ legdezoláltabb alakot mutatja be megjelenésével.
- Nini! Zebulon! - hangzik minden oldalról.
Bizony Zebulon, de haraggal eltelve és kétségbeeséssel; kopasz homloka, melyen a bagósüveg karimája széles, veres nyomot hagyott, mint valami mártírglóriát, izzadt, kuszált hajjal van teleragadva, szakálla, bajusza deres és jégcsapos, ahogy azt a zúzmara odakinn kandírozta; arcának minden izma el van szánva mentül több ráncot csoportosítani az orra körül, amivel exorbitáns haragnak és méltatlankodásnak kellene kifejezve lenni; - tökéletesen ellenkezõ siker mellett.
Mikor minden ember úgy szereti, úgy nem fél tõle!
- Nem kaptam utolsó stáción forspontot!
E szavakkal motiválja üldözõ fátumát.
Az ifjabb vendégek felugrálnak elõtte helyeikrõl; az idõsebbek és tekintélyesebbek messzirõl beneventálják; vén hajdúk sietnek elvenni süvegét, téli kesztyûit, még mosómedveprémes bekecsét is levennék róla, de azt már nem adja, mert nincs alatta más; az, ha kigombolja, szalonruha; ha begombolja, kijáró öltözet; ha lekefélik, díszköntös; amire most nagy szüksége volna, mert a décbunda, amit az úton viselt, nagyon ereszti a szõrt; de most arra nincs idõ.
- Ide, ide! Az én helyemre, Zebulon! - kiáltának elé több oldalról, jóllakott vendégek; hanem mindazok számára nincs Zebulonnak érzéke; õ meglátta és észrevette, hogy az adminisztrátor úr egy üresen álló székre invitálja, s annálfogva õhozzá töri magát a többieken keresztül, fenntartván számára azt a tiszteletet, hogy szakálla elsõ zúzmaráit az õ arcára hinthesse egy baráti összecsókolódásban.
És akkor Zebulonnak eszébe jut a pillanat nagyszerûsége, nagyot sóhajt, és az adminisztrátor kezeit megfogva kezeivel, nagy szomorú hangon így szól:
- Így kelete nekünk találkozni! Ki elhihetet volna eztet?
Három órával hamarább nagyon oda illett volna ez a bánatos kifejezés a többiek közé, hanem a ménesi és bordeaux-i között éppen nem talált az rokonszenves keblekre.
- Csak ülj le, Zebulon. Itt van egy üres szék.
Még Zebulon kívánt szolgálni egypár zúzmarás csókkal a közelebb találtaknak; míg nagy nehezen lenyomták az üresnek deklarált székbe.
- De kinek székét én most itt elfoglalok?
- Ne aggódjál miatta - szólt az adminisztrátor -, csak ülj oda. Az a pap széke.
- Pap széke! - kiálta Zebulon, s két tenyerét az asztalnak feszíté, hogy felpattanhasson helyébõl, mivel e mûtétre elzsibbadt lábai nem szolgáltattak kellõ asszisztenciát. - De pap székébe én nem ülöm le magamat. Én szent székbe le nem ülök. Papnak helyit el nem foglalok.
Lefogták, ott marasztották.
- Csak te ülj ott - biztatá halkan az adminisztrátor. - Lesz az után a pap után még majd több üres szék is nemsokára.
Valamelyik szomszédja megsúgta Zebulonnak, hogy ki az a pap.
- Ahan! Mar az mas - dünnyögé erre megnyugtatva, s azzal befészkelte magát kényelmesen a dezignált ülõhelybe, s egész ügyismerettel gyûré be a széttárt asztalkendõ egyik csücskéjét nyakravalójába.
Az inasok rendelet nélkül is tudták ez esetben teendõiket, minden oldalról rohantak elé a serényen megfogyasztott tálak ételmaradékaival; egyik hozta a fogast, másik a fácánt, harmadik a mártást, negyedik a salátát, ötödik a pudingot, s Zebulon hagyott magának ízleni mindent összevissza, amelyiket hamarább hozták, a borléhabot a sülthöz, a madeiramártást a palacsintához. Ki bánná? Egy gyomorba jut. És aközben nem késett a gyászos keresztyén gyülekezetnek elõadni azon hallatlan, vele történt balesetet, mellyel a sors csupán választott üldözötteit képes megtisztelni.
- Onnan felülrõl gyûvök harom egisz napok otatul fogva. Elgyütem egiszben utolsó stációig szerencsisen, Szunyoglakig. Hivatom birot, parancsolom forspontot. Van, de nincs. Hát hun van? Mind elmente, ki csak lo volt, mar elõre valo nap Nemesdombra temetisre. Haragutam, parancsoltam; megmondtam neki, ki vagyok, nem használta semmit. Utolara megvesztegetem nagy suma pinzel egy derik, becsületes embert, hogy segitse rajtam valahogy, akarhogy, csakhogy; s az a gazember befogta sajat uri hintom elejbe nigy bivalyt, s úgy hozta engemet idajaig.
Tallérossy úr olyan tragikus arckifejezéssel panaszlá el a roppant gyászesetet, hogy neki négy bivaly után fogott hintóval kellett Nemesdombig parádézni, hogy még az is megszánhatta hallgatói közül, akinek azon meg nem esett a szíve, hogy minõ vezekléssel eszi mustárral az olasz kráflit.
- De még jo let volna, ha csak hozta volna - folytatá Zebulon a szomorú odisszeát -, de mivelhogy odakin van most levegõi termometrumon zerus; s az a bivalynak nagyon meleg, van pedig nadason tul nagy mocsar, ki egy kicsit van befagyva; amint azt meglatot nigy bivaly, aló bele! Utana hinto, ot megreketünk; hintot csak két ora mulva tutunk kivontatnyi sárból, jégbõl, mikor bivalyok elvigeztek balneologiai passiot. Is én az alata elkistem mindenbül. Elkistem gyasztiszteletbül, elkistem predikaciórul, bucsuztatorul, mig csak egy kis imadsagot se nem kaptam belüle.
- No, azzal éppen jól járt urambátyám, hogy abból nem kapott.
Ezt veté közbe az adminisztrátor úr.
Ami nagyon megszúrta a fülét Zebulonnak.
A pap széke üres; az imádság nem tetszett. Az a pap bizonyosan valami subscust ejtett!
Alig is várhatá, hogy mint jó versenytárs utolérhesse az elõrehaladt étkezõket, ami a feketekávénál be is következett, s akkor megtudakolhassa adminisztrátor barátjától, mi históriája van annak az üres papi széknek, ami még több üres székeket fog maga után vonni; s annak az imádságnak, amit jó volt meg nem hallani.
Szörnyû esetnek találá azt, mikor meghallá.
Hajszálait felborzolá homloka körül, mert nem akartak maguktól ég felé borzadni.
- Hiszen az perduellio!
Hát persze hogy perduellio! De nem is akadt annak az elkárhozott papnak egyetlenegy védelmezõje is az egész társaságban, sõt mindenki segített Tallérossy Zebulon kebelét akként teletöltögetni különféle színû papfenyegetések mérgeivel, valamint poharait teletöltögeték különféle színû italokkal; s Zebulon engedte magának ízleni mind a kettõt, míg végre maga sem tudott volna magának számot adni róla, az elsõbbek által lett-e jobban felgerjedve vagy az utóbbiak által.
Míg a feketekávét szürcsölé, nagyon elhallgatott. E veszedelmes hallgatás azt látszott elárulni, hogy most azon tusakodik magában, vajon mit cselekednék õ azzal a pappal, ha most rábíznák; s minden szürcsölés után egy-egy új eszme tört magának utat bajusza alul:
„Kihordatnam ütet hatarra...”
„Citaltatnam konzisztorium elejbe...”
„Megdöngetetnim hajduval...”
És minden mondásnál egyúttal a kompetens fórumra veté apelláló tekintetét; az elsõnél a bonorum directorra, a másodiknál a fõtisztelendõ úrra, a harmadiknál a várnagyra, s mindannyinak mosolygó bólintásával találkozva tapasztalá, hogy leghelyesebb húrokat penget.
- De csak még annál nagyobb baj ne érje azt az urat - szólt hozzá az adminisztrátor úr; mire Zebulon a cukor alját is felhörpintve a kávéscsészébõl, bámulva tekinte a hatalmas úrra, hogy ugyan mi lehet az, ami még neki eszébe juthat ezen felül.
Rideghváry csak úgy morzsolta ki a szót a fogai közül:
- Még egy kis „ad audiendum verbum” is következik.
- A kell neki! A kell neki! - kiálta Zebulon, mint akinek nyelve hegyérõl lopták el a szót; õ is azt akarta éppen mondani. - Néplazítás! Fölségsértés! Kufstein neki! Tíz esztendõ! Nehiz vas! Kirje fejit királyi fiskus!
Az adminisztrátor, látva, hogy az ülés szokatlanul hosszúra nyúlt, már esteledik, rövid a téli nap, annálfogva jónak látta Zebulontul megvonni a szót, s székérõl fölkelve, jelt adni az asztalbontásra.
Még napvilággal útra is kell indulni mindenkinek. Halottas háznál temetés után szokatlan, hogy éjszakára vendég maradjon.
Jól fegyelmezett rend utasítása szerint az összes díszes társaság nevében egy tíztagú küldöttség deputáltatott, hogy mindnyájuk nevében még egy végbúcsúszóban fejezze ki kondolenciáját a ház asszonya elõtt; míg azok odafenn járnak, azalatt a járásbeli fõbíró gondoskodand, hogy minden hintó megkapja a maga elõfogatát; Zebulon úr bivaly hordta bárkája szintén.
Hogy maga Tallérossy Zebulon úr el nem maradhatott a gyásztisztelgõ küldöttségbõl, az magától értetik.
Néhányat húzva benyálazott tenyérrel bekecse oldalain - ami annyit jelentett, hogy mármost meg van kefélve -, az érdemes hazafi is csatlakozott a tízek küldöttségéhez, s így fölmentek szép rendben az emeletbe, hol az özvegy lakott.
Baradlayné készen állt elfogadásukra, nem hagyta õket várakozni.
Sötétkék függönyöktõl beárnyékolt teremében ott állt íróasztalához dûlve, mint egy szobor, alabástrom-halavány arcán semmi vonás sem látszott élni.
Legelõször a fõtisztelendõ úr járult eléje. Nehány igen szép és találó bibliai mondás balzsamát önté ki a keseredett szívre. Utána a nagytiszteletû úr veté mérlegbe a vigasztalásnak nem kevésbé sikeres szavait jeles költõinknek e helyzetre alkalmazható strófáiban. Azután az adminisztrátor úr lépett az úrhölgyhöz, s bizalmasan megfogva annak kezét, meghatott hangon biztosítá, hogy ha egyszer fájdalmai oly nagyok lesznek, hogy azokat többé nem bírja elviselni, emlékezzék rá, hogy van a háznak egy hû barátja, ki mindezen fájdalmakban híven osztozik.
Ezzel aztán vissza kellett volna vonulnia a tízes küldöttségnek.
Ámde ha a ház leszakadt volna is, meg nem akadályozandá Zebulont, hogy réshez jutván, õ is elõre ne furakodjék, s el ne mondja azt, ami a szívét nyomja s amit a többiek elmondani elfelejtettek.
- Nagysagozs asszonyom. Ezerszer sajnalok, hogy nem lehetem szerencsis, temetisen jelen lehetni.
- Nem szerencse az, Zebulon! - súgá a koadjutor úr a szónok fülébe.
Az nem hallgatott az észrevételre, bizton folytatá:
- Útközben elakadtam. Sajnalok csak aztat nagyon, hogy olyan dicsõ férfiunak könyeimel nem adakozhatam. Is ha én letem volna nagysagozs aszony, mikor infamis cudar papa - azt a harmadik irtem - tartotta azt a blaszfémikus imadsagot: nem tudok, hogy torkaba bele nem fojtotam volna anak.
A koadjutor egyet rántott Zebulon bekecse szárnyán, mire Zebulon gondolva, hogy már megint a grammatika ellen vétett, helyreigazítá magát:
- Neki.
A nemes harag sokkal jobban eltöltötte szívét, mintsem azt vissza bírta volna tartóztatni.
- De ne filjen, nagysagozs aszony: meglesz neki büntetise anak; papnak, gonosznak. Fogunk ütet elcsapatni parokiábul, mehet peregrinusnak; nem elig - vitetünk ad audiendum verbum, lesz neki tömlöc ilete hoszuig, ot maj megtanul imadkozni, ha mig edig meg nem tanulta. Maj adminisztrátor ural adunk mink neki keten! Tesik megvigasztalni magat.
A szép halavány úrhölgy e szavak alatt fölemelé nagy, beszédes szemeit, s nem Zebulonra, hanem Rideghváryra tekinte velük, és nézett rá oly hosszasan, merõen, hogy az nem bírta kiállani tekintetét.
Szerencsére a koadjutor úr akkorát rántott Zebulon bekecsén, hogy annak a vitézkötés elszoritá a nyeldeklõjét, s torkán akadt a további beszéd; arra az úrhölgy meghajtá magát, s belsõ szobája felé távozott, s így vége lett a további beszédnek.
Zebulon diadalmas arccal tekinte szét küldött-társain; érzé, hogy a búcsúzás oroszlánrésze neki jutott.
- Hatalmasan megvigasztaltad a nagyságos asszonyt, Zebulon! - szólt a koadjutor, a derék úr vállait megveregetve.
- Remek szavakat méltóztatott fõtisztelendõséged ismét elõadni - szólt Rideghváry a fõlelkipásztorhoz.
- De méltóságod vigaszszava mindazoknál több malaszttal bírt - adá vissza a bókot a fõtisztelendõ úr.
- No mar csak olyan szipen versben beszilni senki se nem tud, mint nagytiszteletü úr - mondta a maga részérõl Tallérossy Zebulon az espereshez.
Mikor aztán az ajtón kívül érve, a hosszú lépcsõn aláballagtak, azt mondá a koadjutor úr az adminisztrátornak:
- Ejnye, de nagy barom ez a Zebulon!
Az adminisztrátor úr pedig azt mondá a koadjutornak:
- Soha életemben unalmasabb szószaporítót nem láttam ennél a vén papnál.
A fõtisztelendõ úr így súgott az espereshez:
- Õméltósága azt hiszi már, hogy itt már neki csak osztozni kell a gazdag özveggyel.
Zebulon pedig azt rebegé a hozzá legközelebb állónak:
- De csak ez az esperes ne versifikalna olyankor, mikor az nem ilik a szomorú alkalomhoz.
Félóra múlva egyik hintó a másik után verte fel a port a nemesdombi kastélytól minden irányban tovavezetõ országutakon, míg mindannyit elfedte a tájra leszálló lomha, szürke téli köd.

KÉT JÓ BARÁT
Egy egész roppant nagy terem csupa tiszta malachitból! A falak mint a kõvé vált zöld bársony. A karcsú, zöld pillérek egyetlen darab drágakõbõl kifaragva, mintha lehántott zöld pálmafák tartanák a boltozatot. Az oszlopok körül a mélyedésekben keleti növények csoportozatai, mik közül egy virító agavé emeli magasra száz év várta virágbokrétáját, míg túloldalról fejedelmi hontársa, a szágópálma nyújtja felé ujjas leveleit, miknek egy-egy szárnya a fél termet átéri.
A terem boltozatáról, mint a cseppkõbarlang padmalyáról csüngnek alá szeszélyesen csoportosított, óriási üvegprizmák, s a közéjük rejtett lámpák azokon át vetnek alá ezerszínû világot, mint egy összetört szivárvány.
A középen áll egy óriási akvárium, két öl átmérõjû, egyetlen darabban öntött üvegmedence, melynek zöld tengervizében úszkálnak a tengerfenék csodás és ijesztõ, szeszélyes és furcsa alakjai. Kalapácsfejû, fûrészorrú, legyezõfülû, kulacstermetû, kígyóderekú halak; míg az üvegfalak oldalaihoz ragadva s nemes korallok ágain terjengve egész élõ pompájukban a délszaki tengerek kagylói, csigái láthatók, miket csak holt héjaik után ismernek a múzeumok. A medence közepébõl alabástrom triton emelkedik ki, melynek szájához emelt csigatülkébõl karvastagon lövell fel a világoszöld szökõkútsugár. A legdrágább illatszer az, valódi kölnivíz, mely - amint a medence gömbölyû üvegfedelére visszahull s onnan alácsorog - úgy tetszik, mintha a tenger csodái mind ez illatnedv árjában förödnének.
És ezt az egész medencét egy alulról átható fényáramlat világítja keresztül, valami álom látta, tündéries színt adva az egész teremnek, melyben hókeblû, tajtékvállú tündérek járkálnak, mint a mesevilág tengeristennõinek tüneményes palotáiban, az átlátszó víz fenekén.
Mert tündérei is vannak e teremnek, kik egymást keresik, kik egymásra hajolnak, suttognak, néma pillantásokat váltanak, mint tündérek szoktak, akiket csak az hall meg, akinek lelke nyitva nem mondott, de mégis hozzá intézett szavak iránt.
E bûvös terem egyik boltívébõl ismét egy másik terembe látni, s az után végig öt, hat, tíz, ki tudná megszámlálni, hány termen keresztül, és azok mind vakító fényben ragyognak; ahány, annyi színû márvány, arannyal, ezüsttel, selyemmel, bársonnyal ékítve és végtül végighullámozva deli hölgyektõl, kiken ragyog drágakõ és drága testi szépség. Ha végignézte õket a halandó, s elbámult a kövek királyán, a gyémánton, melyet a trónok legszebbike, a hullámzó hölgykebel ringat, tán azon gondolatra is jöhet, hogy itt a trón még drágább, mint a király!
De csitt! Valahogy ki ne mondja ezt, ha gondolta!
Ez a tündérpalota, tenger alatti grottájával, föld feletti tündéreivel, a brazíliai õserdõk illatával, a délszaki esték melegével: a szentpétervári „márványpalota”, és odakinn huszonkét fok a hideg.
A deli hölgyek csoportjai közt ott ragyognak az erõsebb nem képviselõi is. Itt csak aranyos egyenruhákat látni s a diplomaták hímzett öltönyeit; rendjeleket a világ minden országából s független bojárok pompás nemzeti öltözeteit. S ha itt-ott elvegyül közöttük egy-egy sötéten hagyott alak is, egyszerû, fekete frakkban, fehér mellénnyel és nyakkendõvel, arról mindenki tudja, hogy az valami követségi titkár.
Hanem azért megesik, hogy egy ilyen egyszerû fekete frakk viselõjének a hölgyek jobban szemébe néznek, mintha egész melle ki volna rakva érdemkeresztekkel. Van ott egy olyan.
Szép, méltóságteljes arc, az ifjúkor teljében, az érzületnek még szûzies virághamvával minden vonásain. Szemeivel, mik nagyok és kékek, sötét, hosszú pilláktól árnyazva, egy hajadon is hódítani indulhatna, míg nemes arcéle, gyönyörû metszésû ajkai a korát megelõzött férfit hirdetik benne. Termete karcsú, de ruganyos és izomtelt.
A szép ifjú, dacára az egyszerû, fekete frakknak, nem marad felfedezetlenül.
Egy fényes, katonai egyenruhás úr, melle gyémántos rendjelekkel rakva, selyem derékszalag a vállától csípõjéig kötve, megszólítja õt, kezet szorít vele, és aztán karja alá ölti kezét.
Az elõkelõ úr ismerte jól az idegen ifjú édesatyját, kivel Bécsben sokszor volt együtt az udvarnál. Igen derék és nagyra becsült férfinak tartja az apát. Fiának még fényesebb pályát jósol. És végre tudatja vele, hogy legyen készen rá, miszerint a nagyhercegnõnek bemutattassék.
Aztán vitte magával.
Valóban szédítõ helyzet.
Egy ifjúnak, aki még senki és semmi, még csak egyenruhája sincs, ezernyi fényes és hatalmas urai elõtt egy idegen országnak, megállani azon óriási birodalom egyik legszebb és legmagasabb hölgyével szemben, s felelni annak kérdéseire, miket elõre nem sejthet, és talán lekötelezõ fejedelmi szavakat viszonozni, eltalált hódolattal.
A fiatalember kiállta a próbát. És azután még több próbát is kiállt. Táncvigalom kezdõdött. Elõkelõ hölgyek, bájos tündérek lejtettek karján; mind egy-egy modellje a sokszerû szépségnek. A szép Alekszandra hercegnõ, egyetlen leánya egy moszkvai gazdag fõnemesnek, egy tökéletes szépség, hajfürtökkel, minõket fodorított napsugarakhoz hasonlítanak, epedõ kék szemekkel, rózsás arccal, már kétszer lejtette vele körül a nagy termet, s midõn harmadszor is helyéhez ért, jelt adott titkos kézszorítással, hogy még egyszer; s háromszor lejtették körül a nagytermet, ami nagy feladat, nemigen szokták megtenni, csak bravúrból - vagy szerelembõl.
Az ifjú üdvözölte táncosnéját, és odábbment. Nem volt sem fáradt, sem kábult.
Igézet járt vele.
S ez az igézet abban az õ szenvedélytelen tekintetében rejlett.
Nem látszott rajta, hogy valami meghatná. Nem fogta el a fejedelmi pompa, nem kapta el a kitüntetés, nem szédíték el a szép szemek, nem ittasíták meg édes szavak, titkos kézszorítások.
Minden vonása azt mondta, hogy az, ami itt körülötte történik, õt nem érdekli. S ez oly mondhatlan varázst ad a férfiarcnak.
Mikor tizenkét óra után a termek valamennyi zenekara a himnuszt kezdte rá, jeléül annak, hogy a nagyhercegnõ termeibe vonul vissza, a fekete frakkos ifjú ember a malachit terembe sietett.
Egy veres egyenruhás palotaszolga nagy ezüsttálcán frissítõket kínált, az ifjú felvett egy poharat valami fehér itallal. Hanem abban a percben valaki lenyomta hátulról a kezét, s azt mondta neki:
- Ej, ne idd azt!
Az ifjú visszafordult, s elõször jött önkéntelen mosoly az arcára.
- Ah, te vagy az, Leonin?
Leonin fiatal testõrtiszt volt, feszes egyenruhában; egészséges, telt arcú ifjú alak, pompás, fölkunkorított szõke bajusszal és arcszakállal és sûrû, szõke szemöldökkel, amikhez jól illettek határozott tekintetû, élénk, szürke szemei.
- Már azt hittem, ott veszesz a táncteremben! - szólt barátságos szemrehányással.
- Menyasszonyoddal táncoltam. Nem láttad? Gyönyörû hölgy.
- Gyönyörû, gyönyörû. Hanem mit ér nekem az egész komédia, addig el nem vehetem, míg nagykorú nem leszek, míg vállrózsát nem kapok, s addig éppen két esztendõ van, s addig az ember nem él meg csupa leánynézésbõl. Gyere már innen!
Az idegen ifjú vonakodott.
- Nem tudom, illik-e ily korán?
- Hiszen hallod már, hogy a himnuszt trombitálják! Aztán mi a hátulsó kapun szökünk ki, ott vár a szánkóm meg a bundáim. Csak nem fogadkoztál valami viaszbábbal odabenn?
- De, nekem úgy tetszik, F... hercegnõnek, akinek az udvarmester szintén bemutatott, alighanem tartozom egy quadrille-al.
- Ugyan ne kezdj vele semmit! Az bolonddá tesz téged is, mint mást. Nem ér semmit ez az egész komédia. Itt bemutatják a szép vállaikat, s aztán azt akarják, hogy ha az ember egy szép leányra ránéz, azt mindjárt vegye el; ha pedig asszonyra nézett, annak legyen bolondja. Ez a sok alabástrom nyak és kebel, ez a sok hozzád simuló szilfid, ezek a szemedbe mosolygó szemek mindmegannyi ördögi kérdések angyaloktól, felelet nélkül. Gyerünk oda, ahol feleletet is adnak.
- Hová akarsz vinni?
- Hová? A pokolba! Félsz odajönni velem?
- Nem én.
- Hát a mennyországba? Félsz velem jönni?
- Azt sem bánom.
- Hát ha elviszlek innen a Kammenoi osztrov szigetre, egy piszkos, bûzös pálinkacsapszékbe, ahol most a matrózok tartanak bált? Oda eljössz-e velem?
- Az is mindegy.
- No, hát akkor szeretlek!
Leonin megölelte az idegen ifjút, s megcsókolta az arcát, aztán vonta magával kifelé az ismerõs mellékajtókon és lépcsõkön, ki a márványpalotából; onnan a könnyû báli öltözetben szökve futottak a Néva partján várakozó szánkójukig; ott beburkolóztak bundájukba, s perc múlva csörtetve vágtatott velök a két jó volhíniai mén végig a Néva jegén.
Ez a két fiatalember Ramiroff Leonin, fiatal orosz nemes, és az a másik - Baradlay legidõsb fia: Ödön.
Amint a szán a hold világította palotasorok elõtt végigsiklott, Ödön azt mondá barátjának:
- Te! Nekem úgy tetszik, hogy nem errefelé van Kammenoi osztrov.
- Hiszen nem is oda megyünk - felelte neki Leonin.
- Hát mért mondtad azt?
- Azért, hogy ha valaki a malachit teremben nagyon hegyezi a füleit arra, hogy mit beszélünk, halljon valami mást.
- Eszerint hová megyünk most?
- Látod, hogy a Petrovszkoi proszpekten vagyunk. Egyenesen a Petrovszkoi szigetbe.
- Te, hiszen nincs ott más kapnivaló, mint kendergyárak és cukorfõzõk.
- Igazad van. Majd valamelyik cukorfõzõt látogatjuk meg.
- Hát nem bánom - szólt Ödön, s bundájába takarózva hanyatt veté magát az ülésben. Talán el is aludt.
Félóra telt bele, míg a szán ismét átszelve a Néva jegét, egy hosszú park végét elzáró veres épület elõtt megállt.
Leonin felrázta bajtársát fektébõl.
- Helyben vagyunk.
A hosszú épületnek minden ablaka ki volt világítva, s a folyosóra belépõt azon kellemetlen szag fogadta, mely a cukorgyárak sajátja ugyan, de mindenhez hasonlít, csak a cukorillathoz nem.
A kapu alatt volt egy kis mellékajtó, azon belépett a két ifjú. Egy simára borotvált arcú, jól táplált gentleman lépett eléjük, azt kérdezve tõlük franciául: mit akarnak.
- A cukorgyárt megnézni - felelé Leonin.
- Csak a gyárt vagy a rafinériát is? - kérdé a francia.
- Csak a rafinériát - súgá neki Leonin, s egy bankjegyet nyomott kezébe, mit a francia szétterjesztve, figyelmesen megvizsgált; százrubeles volt; az mondta rá: „bien”, s zsebébe tette.
- Ez a másik úr is oda jön? - kérdé Ödönre mutatva.
- Hát természetesen - felelt Leonin. - Adj neki száz rubelt, Ödön! Ez a belépti díj. Nem bánod meg.
Ödön nem szólt ellen. Odaadta a száz rubelt.
A monsieur azután elkezdte õket vezetni végig a folyosókon, egy-egy nyitott ajtóból izzó fény, fojtó bûz, siketítõ gépzuhogás, gõzsüvöltés hangzott elõ. Oda õk nem mentek be, hanem végül, amint egy alacsony vasajtóhoz értek, ott annak egy rugóját megnyomva, felnyitá azt elõttük a vezetõ, s azután bebocsátá õket egy félig világított folyosóra, rájuk bízva, hogy most már csak menjenek hát elõre, õk tudják már, hová.
Leonin Ödön karja alá ölté kezét, és vezette tovább, mint aki itt már járatos; egy csigalépcsõ következett; azon leszálltak, és amint mélyebbre haladtak, Ödönnek úgy tetszék, mintha a gépzuhogást, gõzfütyülést valami más hang váltaná fel; hasonló a dobveréshez és fúvóhangszerek elfojtott zenéjéhez.
A csigalépcsõ alján egy vénasszony ült egy asztalnál, divatos öltözetben.
Leonin annak egy imperiált adott.
- Nyitva-e a páholyom? - kérdé a hajlott korú asszonyságtól. Az bókot csinált és mosolygott.
Azzal Leonin egy sor szõnyegajtó közül kiválasztva a magáét, azt Ödön elõtt felnyitá; azon belõl még egy ajtót nyitott fel, s ott Ödön egy páholyban találta magát, melynek eleje rézsodronyzattal volt elrácsozva.
Most már világosan hallá a zenét.
- Hisz ez színház vagy cirkusz! - szólt Leoninhoz. S amint a rácsozaton kitekinte, azt mondá: - Vagy gõzfürdõ.
Leonin nevetett.
- Ahogy akarod. - S azzal levetve magát egy kerevetre, kezébe vette a páholy támlányára tett nyomtatott lapot. Formaszerû program volt. Együtt olvasták Ödönnel.
- „I. szám. Don Juan au sérail.” Ez igen jó tréfa. Kár, hogy már elszalasztottuk. „Tableaux vivants.” Ez unalmas história. „Les bayad?res du khan Almollah.” Ez nagyon tréfás dolog; már egyszer láttam. „La lutte des amazones.” „Le r?ve d’Ariadne.” Ez valami gyönyörû. Nem tudom, olyan kedvénél lesz-e Persida, mint szokott.
A páholyajtón egy bizalmas alak tekinte be: pincér volt.
- Teríts nekünk itten asztalt, fiú! - parancsolá Leonin.
- Hányra?
- Háromra.
- Ki a harmadik? - kérdé Ödön.
- Majd meglátod.
A garszon megterített; felhordott sültet, süteményt, jégmedencében pezsgõspalackokat, s magukra hagyta az urakat. Utána bezárta a páholy ajtaját Leonin.
- Te! Ez furcsa egy cukorrafinéria itten - mondta Ödön, egy tekintetet vetve a sodronyrecén keresztül.
Leonin nevetett.
- Tehát te azt hitted, hogy mi csak szent énekeket tudunk énekelni?
- De itt a kormány tulajdon épületében ilyen intézmény!
Leonin mosolyogva inte neki, hogy ne beszéljenek arról.
- Nem féltek, hogy felfedeznek benneteket?
- Mindnyájunkat Szibériába küldenének.
- A zenészek nem árulnak-e el?
- Azok vakok. Egy egész zenekar vak muzsikusokból. De ne ügyelj oda. Öreg urak mulatsága ez. Ránk egyéb vár.
Leonin kettõt koccantott a szomszéd páholy közfalára, mire túlról viszonozva lõn a jel, és arra nehány pillanat múlva az oldalfal közepén kétfelé nyílt, s belépett rajta egy hölgy.
Az ezeregy éji mesék egyik bûbájos alakja; hosszú, bokáig érõ perzsa kaftánkában, mely szorosan simult telt idomaihoz, karcsú derekát arannyal áttört öv szorítá, keblét föl nyakáig gyöngyfüzérek fedték, a kaftán hosszan lelógó ujjai elöl felhasítva, s csak a váll hegyén tartva össze, végig láttatni engedték a legremekebb karokat, minõkrõl szobrász álmodott valaha. Arca a kaukázi nemes jelleg, a legtökéletesb tojásdad, finom metszésû orr, élveteg ajkak, hosszú, holdgömbölyû szemöldök és a legfeketébb égetõ szemek; fejét nem ékíti semmi, csupán két sarkig érõ hajfonadék királyi dísze.
A hölgy bámulva áll meg a falnyílás között.
- Te nem vagy egyedül?
- Csak jer be, Jéza! - szól Leonin. - Ez a gyerek itt az én lelkemnek a fele: te meg a másik fele.
Azzal hirtelen két karjával egy öleléssel egymáshoz szorítá mind a kettõt: Ödönt és a cserkesz leányt, s azután kacagva ülteté le mind a kettõt egymás mellé egy másik kerevetre. Õ maga szemközt telepedett le.
- Hát nézz ide, Ödön! Ugye, ez valami más, mint azok a hideg szépségek odafenn? Hát nem jobb-e itt a pokolban?
Jéza bámuló tartózkodással nézett Ödönre, ki egykedvûen tekinte végig bájain.
- Hát láttál-e valahol ilyen szemeket? Ilyen szájat, melynek millió változata van; ha duzzog, ha mosolyg, ha csábít, ha kacag, ha kér, ha gúnyol; és egyik bûvösebb, mint a másik.
- El akarsz adni? - kérdé a cserkesz leány.
- Egy új világot teremtsen, aki tõlem megvesz! Hanem ha belészeretsz abba, aki nekem kebelbarátom, testvérem, annak odaadlak ingyen.
Jéza meghúzta magát a kerevet szegletén, ahol Ödön ült, s lesüté szemeit, és két kezét leereszté ölébe.
- Már az igaz, hogy átkozott állatszelídítõ lett volna belõled, Ödön - szólt Leonin, a cserkesz leány egyik piros topánkás, pici lábát két tenyerébe fogva. - Ez a leány máskor vad, szilaj, fecsegõ, szeszélyes; s amint te ránézesz azokkal a megverõ „malocchiok”-kal, megjuhászodva ül elõtted, mint a novicek a Szmolna kolostorban, Isten bûnül ne vegye nekik. El vagy te veszve, Jéza! Látod: azok a szép fenevadak, akiket úgy hínak, hogy asszony, mind úgy elnémulnak, mikor ez az oroszlányszelídítõ rájuk néz.
A cserkesz leány felvetette fejét, s csak azért is szeme közé nézett Ödönnek. És amint szeme közé nézett, elpirult.
Talán elõször azóta, hogy a jekatyerinogradi rabvásárló övszalagját kettévágta.
- Lássunk a pohárhoz, gyermekek! - szólt Leonin, s a nagy osztó késsel leütötte a nyakát egy pezsgõspalacknak; teletöltött három poharat, kettõt Ödönnek és Jézának nyújtott; azok félig üríték karcsú poharaikat - akkor megcserélte a két kelyhet, s ismét habzásig tölté azokat Leonin. - Fenékig! Így ni! Mármost megittátok egymás szerelmét.
A bor csakugyan megoldá a varázslatot, s Jézának azután jókedve lett. Künn a teremben hangzott mindenféle zene, õ pedig dalolt hozzá.
Ödöntõl nagy bók volt Jézára nézve, hogy háttal ült a páholy rácsozatának, s egyszer sem fordult meg, hogy a künn látható „pi?ce”-eket nézze, míg Leonin minden új számnál kitekintett a rácsozaton, s megtette rájuk a maga csintalan észrevételeit.
Jéza sok bort ivott, nehéz lett a feje. Végignyúlt a kereveten, s fejét Ödön ölébe fekteté, míg egymásra tett lábait Leonin térdeire nyugtatá.
Ödön azután megsimogatá az ölébe tett selyemfürtös fejet; ahogy szokás megsimogatni egy szép kutyának a fejét.
- Hát neked ma nincs számod? - kérdé Jézától Leonin.
- Nincs. Ma egészen szabad vagyok.
- Látod, pedig az én édesem kedvéért adhatnál elõ valamit.
Erre Jéza felpattant fektébõl.
- Ha õ akarja? - szólt kérdõ, kínáló tekintetet lopva Ödönre.
- Mit? - kérdé Ödön.
- Ahán! Hiszen nem tudod. Jéza lovarmûvésznõ. Elragadó mûvésznõ a lovon. Máskor az õ elõadása marad legutoljára. Válassz valamit début-szerepei közül.
- De hisz én nem ismerem madame repertoárját.
- Barbár! Jéza repertoárját nem ismerni! Pedig már fél év óta lakol civilizált országban. Tehát elszámlálom remek szerepeit. „La reine Amalasunthe.” - „La diablesse.” - „Étoile qui file.” - „La bayad?re.” - „La nymphe triomphante.” - „Diane qui chasse Actaeon.” - „Mazeppa.”
Az utolsónál közbekiáltott a cserkesz hölgy:
- Az nincs közötte! Ah, az nincs közötte.
- Ödön, ne hagyd magad kijátszani! Válaszd az...
Jéza felszökött helyérõl, s kezével betapasztá Leonin száját, s nem engedte neki kimondani.
Leonin küzdött vele, hogy a száját kiszabadítsa e vesztegzárlat alól.
Ödön végét veté a tusának, s kimondá a választást:
- Mazeppa.
Jéza erre durcásan fordult el mind a kettõjüktõl, s fél vállal a páholy falához támaszkodott.
Leonin diadalmaskodott.
- Nekem sohasem akartad megfogadni. Mondtam, hogy lesz egy nap, amikor kényszeríteni foglak rá.
A hölgy egy izzó tekintetet vete Ödönre, s azzal hevülten rebegé:
- Jó. Meglesz.
S mint a tünemény, elsuhant a páholyfal nyílásai között. A nyílás összezáródott utána.
Benn a zene elhallgatott, valami jelenetnek vége volt. Ödön csak most kezdé a rostélyon át figyelmesen vizsgálni a színtért.
Egy harmincölnyi átmérõjû, boltozatos üreg volt az, melyet egy végig rostéllyal fedett páholysor fogott félkörben körül. Közönség nem volt látható, csupán a rostélyok közül átszûrõdött szivarfüst tanúsítá, hogy ott emberek laknak. A félkör szelvényét mitológiai képekkel díszített függönyök képezték, oldalajtókkal.
Ezt a tágas amfiteátrumot itt a cukorfõzde alatt a kormány tulajdonképpen rezervoárnak építtette a melasz számára; hanem valami élelmes francia Elíziumot csinált belõle, s ott hatósági engedély nélkül elõadásokat rendez a szabad mûvészetekbõl, mikben a fõvárosi aranyfiatalság - ideértve a még aranyabb öregurakat is - száz rubel belépti díj mellett szokta magát mulatni.
Alkalmasint van errõl elég tudomása a rendõrségnek is; azonban meglehet, hogy az impresszárió ismeri azokat a kenõcsöket, amik Árgus szemeit lecsukják; vagy pedig attól lehet tartani, hogy amely órában a rendõrség elhatározza a szigorú kutatást, abban az órában egy negyeddel hamarább a kérdéses cukorgyár egész a „rafinériáig” leég. Aztán meg nem is csinálnak ott sem hamis pénzt, sem politikai komplottot, amit érdemes volna üldözni a rendõrségnek; hát csak hagyják. Tout comme chez nous.
Nehány perc múlva, hogy Jéza elhagyta az úrfiak páholyát, egészen üres volt a színtér; csupán két török ruhás szerecsen nõcseléd foglalkozott a porond elegyengetésével; annak elõjeléül, hogy most lóháton fognak valamit produkálni.
Leonin páholyajtaján kopogtatott valaki, Leonin felnyitotta azt.
A garszon volt ott, levelet hozott egy ezüsttálcán.
- Mit hoztál?
- Egy levelet a másik seigneurnek.
- Hogy jön az ide?
- Egy futár hozta per expresse, kinek utasítása van azt az urat ott ahol és rögtön felkeresni.
- Adj a futárnak fél imperiált, aztán takarodjék.
Leonin elvette a levelet, s megforgatta. Nõírás és fekete pecsét.
- Nesze: billet doux - szólt odanyújtva a levelet Ödönnek. N... hercegasszony jelenti, hogy amiért a quadrille-ra meg nem jelentél, arsenicumot vesz.
Azután a rács felé fordult, s lornyonját vevé, nehogy egy pillanatot elmulasszon Jéza Mazeppa-jelenetébõl. Csak úgy beszélt hátra Ödönnek:
- Látod: dacára a titkolózásomnak, mégis utánunk akadtak. Az asszonyok rendõrsége ezerszemû. Gond van nálunk mindenkire.
A nyitány megkezdõdött. A vak zenészek egy csengettyûjelzésre elkezdték a Mazeppa-galoppot; a függönyök mögött hangzott a kutyák ugatása, mik farkasok gyanánt fogják üldözni a lovához kötözött Mazeppát, s az ingerlõ ostorcsattanások, mik a paripát még szilajabbá tegyék. Leonin egészen oda figyelt.
Most hangzott a lódobogás, vad robaj, állatüvöltés s egy hurráordítás a sodronyrácsozatok mögül.
- Ah! Pokoli szép! - kiálta Leonin. - Nézd! Nézd, Ödön! Látod-e?
S amint egy percre hátrakapta fejét barátja felé, mit látott?
Ödön jobbjával eltakarta szemeit, és sírt; baljában volt a felbontott levél.
- Hát te mit csinálsz? - kérdé Leonin ijedten.
Ödön szótlanul nyújtá neki a levelet. Leonin olvasá a franciául írt sorokat:
„Atyád meghalt. Jöjj azonnal! Szeretõ anyád, Mária.”
Leoninnál az elsõ érzés bosszúság volt.
- Mindjárt agyonütöm azt az ostoba futárt, aki ezt a levelet utánad hozta! Már nem tudta reggelig halasztani?
Ödön azonban szótlanul felállt, s elhagyta a páholyt. Leonin utána ment.
- Szegény fiú! - szólt, barátja kezét megragadva. - Milyen mal ... propos jött ez a levél!
- Bocsáss! - szólt Ödön. - Megyek haza.
- Hiszen én is veled megyek. Nézheti felõlem most már Mazeppát, akinek tetszik. Megfogadtuk, hogy együtt megyünk a pokolba, mennyországba - és haza. Veled megyek.
- De én hazamegyek, Magyarországba.
Leonin visszadöbbent.
- Ah! Magyarországba!
- Az anyám kívánja - szólt Ödön keserûség parancsolta rövidséggel.
- És mikor?
- Rögtön.
Leonin bámulva rázta a fejét.
- Bohóság! Hiszen megfagysz! Huszonkét fok hideg a városban, a pusztán legalább huszonöt. Szmolenszk és Moszkva közt járhatatlanok az utak; akkora havak estek. Nem utazik Oroszországban télen senki, csak a posta meg a kereskedõ.
- Mindegy. Én utazom.
- Hiszen utazol, amikor lehet. Anyád sem értette azt úgy, hogy menj neki a lehetetlennek. Otthon nem tudják azt, mi az utazás orosz vízkereszt idején Szentpétervártól a Kárpátokig. Utazol, ha út lesz.
- Nem, Leonin - szólt Ödön fásultan -, minden óra, amit nem az úton töltenék e levél után, szemrehányás volna nekem. Nem értesz te engem.
- Jó, menjünk a lakásodra.
A két ifjú azon tekervényes úton, melyen jött, ismét visszatért szánkájához. A kocsis nem volt még annyira pálinkarészeg, hogy haza ne talált volna velök.
Amint Ödön szállására értek, Ödön azonnal rendeletet adott álmából felocsúdott inasának. hogy málházza össze bõröndjét, s fizesse ki tartozásait. Úgy sietett, hogy inasa helyett maga rakott tüzet a kandallóba.
Leonin egy karszékbe vetette magát, s ott nézte, Ödön mit csinál.
- Tehát csakugyan komolyan elkészülsz?
- Bizonnyal.
- Hibázol. Életpályádra döntõ befolyással lesz ez elhamarkodás. Itt olyan jól indultál már. Mindenki megismert. Sokat várnak tõled.
- Az mind kárba vesz.
- Pedig bizonyosan tudom, hogy jövõ pénteken a cárnak is be akarnak mutatni. A cár maga kívánta legkegyelmesebben.
- De anyám mást parancsolt.
Ödönnek e néhány szava olyan elhatározó hangon volt mondva, hogy Leoninnak át kellett látni a rábeszélés sikertelenségét. Észrevette, hogy ellenkezése által csak maga ellen ingerli barátját, s még gyanússá teszi magát elõtte.
- Jó, hát ha menni akarsz, eredj. Én is segítek málházni. Mit csomagoljak?
- Inkább más szívességet tégy velem, ha segíteni akarsz. Eredj el a rendõrségre, és láttamoztasd útlevelemet. A te szavadra talán megteszik e szokatlan órában is.
- Ó, a rendõrségnél mindig ébren vannak. Sietek. Mihelyt végeztem, visszajövök.
Nem telt másfél óra belé, hogy Leonin visszakerült.
- Itt az útleveled.
Ödön némán megszorítá kezét.
- Tehát csakugyan komolyan utazni akarsz?
- Azt már tudod.
- Nem maradsz itt tovább sem az én barátságomért, sem a cár kegyéért?
- Nagyra becsülöm mind a kettõt, de anyám kívánsága elébb való.
- Jó, ez hát kárba veszett. De még egy titkot fedezek fel neked. Menyasszonyom, Alekszandra, halálig szerelmes beléd. Egyetlen leánya náladnál tízszerte gazdagabb fõúrnak. Szép is, jó is. De õ nem szeret engem, mert téged szeret. Szemembe mondta. Ha más volna, akiért ezt mondta, megölném. De téged szeretlek, jobban, mint testvéremet, jobban, mint menyasszonyomat. Vedd nõül a menyasszonyomat, és maradj nálunk!...
Ödön szomorúan tagadásra ingatta fejét.
- Megyek haza az anyámhoz.
A fiatal orosz nemes homlokára csapott tenyerével, és kacagott.
Talán nem is kacagás volt ez?
Azután nyers modorral odalépett Ödönhöz, s megragadta annak két karját.
- Tehát csakugyan elhatároztad magadat, hogy útra kelsz Magyarország felé?
- El.
- Akkor isten engem úgy segéljen, együtt utazom veled. Egyedül nem bocsátalak.
Ödön átölelte barátját, és az is õt, és hosszan tarták egymást szíveikhez szorítva. Valóban szerették egymást nagyon.
Leonin sietett az úti készületeket megtenni. Futárokat küldött elõre, kik friss lovakat és kocsist rendeljenek mindenütt számukra; megrakatta utazószánkóját, mit vadászatokon szokott használni, élelmiszerekkel; füstölt hús, hal, rosztopcsin, kétszersült és kaviárdoboz, teakatlan is tûzgerjesztõ ládikóba lett csomagolva; beszerzett két jó fehér medvebõr bundát, lábzsákot és nyusztsüveget, magának és barátjának; két jó puskát s két pár drótpisztolyt meg egy-egy görög handzsárt mindegyikük számára; az úton minderre szükség lehet. Egy-egy pár korcsolyát is tett útitáskájukba; ha valahol folyóra akadnak, hogy a zsibbadást kiverjék lábaikból, versenyt fognak korcsolyázni a szánnal. A szán elejét megrakta szivarral, amennyi húsznapi útra elég; s mikor még sötéttel megérkezett a csörgõs szánon Ödön lakása elé, õ maga már útra készen állt, s azután diribrõl-darabra újraöltözteté Ödönt; õ tudta jól, egy oroszországi útra hogyan kell felkészülni télen.
Biz’ isten: úgy gondoskodott róla, hogy édesanyja se tehette volna jobban.
A „vasok”, az orosz szán, készen állt már, jó vasalt talpakon álló bivalybõr veretes menedék, elöl bagaria ernyõvel, hátul csizmatalp szellentyûkkel ellátva; a három ló befogva, egy középen a kétrudas villába, melynek felsõ ívére csengettyûk vannak akasztva, a más kettõ lógóra; az „imsik” kurta nyelû hosszú ostorával a lovak elõtt állt, midõn a két ifjú útra készen lejött Ödön szállásáról. Leonin még egyszer megállítá Ödönt, mielõtt a vasok ernyõjébe bekuporodnának.
- Tehát csakugyan útra kelsz?
- Úgy van.
- Akkor fogadd el tõlem ezt az amulettet. Én is anyámtól kaptam ezt, mikor meghalt. Azt mondta, minden veszélytõl megõriz.
Egy kis gömbölyû kámea volt az, gyöngyházból faragva s aranyba foglalva; Szent György lovagot ábrázolta a sárkánnyal.
Ödön visszautasítá az ereklyét.
- Köszönöm, bajtárs, én nem hiszek az ereklyékben. Amikben én bízom: azok az én csillagaim. S az én csillagaim szeretõ nõi szemek.
Leonin megragadta barátja kezét.
- Vallj meg hát egyet. Két szemet látsz-e csillagaid között vagy négyet?
Ödön pillanatig gondolkozott a válaszadáson, azután megszorítá barátja kezét, és válaszolt:
- Négyet.
- Jól van - szólt az, s azután maga segíté barátját felülni a vasokba.
Az imsik meghúzta sorba mind a három lovának az üstökét, megcsókolta a pofájukat, keresztet vetett magára, s azután befészkelte magát a vasok elejébe, s perc múlva repült a szán a fõváros hólepte utcáin végig. Reggel volt már, nyolc óra felé az idõ, hanem a csillagok még fenn voltak az égen, s az ablaktáblák zárva mindenütt.
Itt késõn virrad.
Egész Szmolenszkig kevés változatot nyújtott az út. Hideg volt, de tiszta idõ. A postaállomásokon gyorsan és pontosan váltották fel lovaikat; éji szállást kaptak mindenütt, és minden kényelmet, ami pénzért valahol megszerezhetõ.
Hanem midõn Szmolenszkbe megérkeztek, a postaigazgató figyelmezteté õket, hogy holnapra rossz idõ várható, mert estenden mindenünnen csoportostul bevonultak a hollók, varjúk a városba; minden templom teteje tele van velük.
- Ej, mit tudnak ahhoz a varjúk? - feleltek neki, s reggel utaztak tovább.
Leonin mondá az imsiknek, hogy Orsáig legjobb lesz a befagyott Dnyeperen végigutazni. Hanem az addig beszélt neki idõveszteségrõl, közbeesõ nyomorú pálinkabódékról, ahol megpihenni sem lehet, míg Leonin rá hagyta magát venni, hogy csak maradjanak hát az országúton. Az imsik bizonyosan sajnálta a lovait, amiknek a lábát nagyon rontja a jégen utazás; vagy pedig tán szeretõje volt valamelyik csárdás leánya az országúton.
Szmolenszkrõl kiindulvást korán reggel oly sûrû volt a köd, hogy alig bírtak kitalálni a városból. Az imsik minden lovára csengettyût kötött, hogy a szemközt jövõk bele ne ütközzenek. A kocsiban ülõk nem láttak egyebet a ködben, mint égõ szivarjaik végét, mely egyre percegett a nehéz légben, mintha salétrommal volna itatva. Ilyenkor olyan nehéz, fojtó bûze van a ködnek, mintha a beteg föld dögvészes párázatot izzadna magából.
Szinte dél volt, mire világosodni kezdett. Akkor az eddigi fakó köd elkezdett ragyogni, mintha billió apró kristálytû repkedne a légben, sûrû ezüstfátyollá szövõdve, melyen keresztül egy sápadt, fehér tányér látható, sugártalan, melegtelen; az a nap.
Egyszer aztán rögtön felszakadt a köd, s eléderült a táj. Szép fehérre festett táj, ezüstlapon cukoralakok. A fák az út mellett, a fenyõerdõk a távolban egészen beburkolva fehér zúzmarával, a lovaknak minden szál szõre hókristállyal behintve.
És nehány percig oly melegen kezdett sütni a nap, hogy a bunda lekívánkozott az utazókról.
E tünemény oka nemsokára meg lett magyarázva. Észak felõl nagy gyorsasággal emelkedett valami sötét ködforma; eleinte kétes lila színû, azután mindig jobban barnába, sötétkékbe átváltozó, szélein rongyolt, mélyében tömör, alaktalan - és ez a rém egyre emelkedik a nap elé a sík rónán, a távolhoz mérve ijesztõ sebessége kivehetõ, amint közelít s amint a napot elborítja; az egész táj egyszerre hamvasszürke lesz.
Leonin kitekint az ernyõ alul, s halkan dörmögé társának:
- No, bajtárs, most megkaptuk a buránát!
- Mi az a burána?
- Majd mindjárt megtudod.
A burána meg szokta azt mondani maga, hogy õ kicsoda.
Az egész ég egyetlen felhõvé alakult, mely jött sebesen gomolyogva, alatta sötétkéknek látszott már az egész róna, s e fekete ég, e sötétkék föld között jött táncolva, keringve egy rettenetes, fehér kísértet, a hótölcsér, a jégmezõk tüneménye, melynek talapja lenn a földön, feje fenn a felhõk között! Az északi „szélmenyasszony”, ki homok helyett hóbul emel oszlopot ég és föld között, s ez õrült keringõ oszlop ádáz rohammal nyargal végig a síkon, lerombolva, összetépve, zúzva mindent, mit útjában talál: erdõt, házat, embert, vadállatot.
Ez a burána.
- No, fiam. Ha ez megkap bennünket, igazán együtt megyünk égbe, pokolba - haza!
A három paripa korbács nélkül is vágtatott, ahogy tudott. A távolban látszott egy erdõfolt, az imsik azt iparkodott elérni, mielõtt a burána elõkapja õket; nevezte lovait öccsének, bátyjának; biztatta õket Szent Mihállyal és Gergellyel.
Egyszerre nagyot villámlott.
Tél közepén, huszonkét fokú hidegben villámlás, mennydörgés! És az elsõ villámot szakadatlanul követte a többi; a megindult mennydörgés meg nem állt többé, úgy látszott, mintha a hótölcsér üstöke szórná magából e lángoló kígyókat, miknek lobbanásánál óriás alakja, mint az apokalipszis csodája ragyogott keresztül, fehéren, iszonyún; uralkodva a vihar rémei között.
A szél zúgott, üvöltött, fütyült. A három mén nem futott többé. Megállt mind a három, s hasztalan emleget nekik az imsik szenteket és ördögöket, hasztalan a korbácsot is, nem voltak többé helyükbõl kimozdíthatók.
Néhány perc múlva aztán nem láttak többet semmit az utazók.
A burána utolérte õket, s azontúl koromsötét lett körülöttük minden; csak a villámlobbanás kék fénye deríté föl egy-egy pillanatra a nappali éjt.
Az ádáz szél, mint apróra tört finom port fújta be a vasok minden kis hasadékán az éles, égetõ havat; a bõrfödelet mintha óriási korbáccsal ütötték volna; egy percre a szánnak minden eresztéke csikorgott, az egész jármû reszketett, mintha gyermekjátékot ráznának férfikézzel. Leonin odahajolt Ödönhöz, s megcsókolta barátja szemét.
- Látod-e még csillagaidat?
- Látom.
Ott bizony nem volt mit tenni más, mint szépen meghúzni magát mindenkinek, s isten irgalmára bízni testét-lelkét.
A villámcsattogás egészen fejük fölött hangzott már, az orkán egész csoporttal vágta szánjuk oldalához a havat.
Lassankint csillapult körülöttük a szél zúgása. Leonin azt súgá barátjának:
- Most mindjárt el leszünk temetve.
Amaz hidegvérrel válaszolt vissza:
- Nem olyan baj, mintha a felhõkbe utaznánk elevenen.
A villámcsattogás most távolabb kezdett hangzani. Még a szél ugyan egyre üvöltött, és temeté a maga alá legyûrteket, hanem a typhon elhaladt mellettük; õk csak az uszályából kaptak a szelek menyasszonyának.
Lassankint a szél is odáig enyhült, hogy az imsik elõ mert bújni lovai közül, ahova levetette magát, s kezdé lovait is kiszabadítgatni a hóbul - nyakig el voltak temetve. A lovakkal együtt kiszabadult hósírjából a szán is; a két ifjú kiszállt egy percre, kirázni bundájából a havat. Az égen szakadozni kezdett a nagy felhõsátor; amilyen gyorsan hozta, olyan gyorsan vitte is magával a burána õrült nászkíséretét, s már a délkeleti távolban látszott hófehér tölcséralakja, benne végigcikázó villámszikráktól megvilágítva.
Hanem a táj, amelyen végigment, borzasztó tanúságot tett menyasszonyi táncáról.
Az a folt erdõ, amelyet elérni siettek, s melyhez szerencséjükre el nem jutottak, nem volt sehol. Nehány lekoppadt, nyalka koronájú fenyõ állt itt-ott belõle, a többi kicsavarva, pozdorjává törve, hóval eltemetve.
És ezzel egyszersmind minden nyoma egy valahai országútnak eltakarva.
Se mérföldmutatók, se õrházak, se az út mellett ültetett fák sehol. Ahol azelõtt hosszában volt az árok, ott most keresztben húzott sáncokat a vihar, feltorlasztva a havat, mint hullámot a tenger.
- No, bátyuska, merre megyünk most? - kérdezé az imsiktõl Leonin.
- Azt csak Szent Prokop tudja - felelt az imsik, és fejét vakarta. Mert hiszen igaz, hogy Szent Prokop az utasok védszentje, csakhogy most õ is oly mélyen van az útfélen valahol eltemetve, hogy nem lehet tõle megkérdezni, merre az út.
- No, hát valamerre majd csak elõremegyünk. Itt semmi esetre se maradjunk. Talán majd csak találunk szemközt valakit. - Jó volna most a Dnyeperen, ugye, bátyuska?
- Biz, uram, nem bánnám, ha jó sort vernél a hátamon a magam korbácsával, csak mondanád meg, merre akadunk a Dnyeperre, mert ezen az úton én se Orsára, se Szmolenszkre vissza nem találok.
- Vess keresztet magadra, s menjünk odább!
A lovak sem olyan kedvvel ügettek, mint máskor. Õk is érezték, hogy gazdájuk nem tudja, hová mennek. Néha azt hitték, hogy már útra találtak, s azután még jobban belebódorodtak a pusztába. És sehol egy szemközt jövõ jármûvel vagy lovassal nem bírtak találkozni; sem egy emberi lakást nem bírtak felfedezni körös-körül.
A burána után pedig a hideg még néhány fokkal erõsebb lett.
Hosszas bolyongás után egyszer elkiáltja magát az imsik:
- Ott jön ránk szemközt egy kozák!
Leonin kitekinte, s valóban õ is felismerte a távoli alakot. Csakhogy neki úgy tetszett, hogy az nem jön, hanem egy helyben áll.
- Hajts feléje!
A szán nemsokára beérte a látott alakot.
Egy kozák közvitéz volt az, lóháton. Hanem a lova olyan csodakülönös helyzetben: volt, mintha támaszkodnék a hótorlat falához, melyben egyfelõl csülökig áll, s lehajlott fejével mintha lábai elõtt keresne valamit. A kozák maga a nyeregben ült, hosszú dárdáját a földre leeresztve s két kezével fogva, míg fejét egyik kezére fekteté féloldalt. Aztán úgy nézett merõen az utazókra.
Az imsik szépen köszönté a vitézt a Jézus nevével.
A kozák nem tudta, hogy mit kell e szent üdvözletre felelni.
Azután Leonin szólítá meg:
- Jó napot, vitéz, honnan jössz, és hová tartasz?
A kozák csak nem felelt.
Leonin azt gondolá, hogy majd emberségre tanítja az engedetlen fickót, s kiugorva a vasokból, leveté bundáját; tán majd a testõrtiszti egyenruha megrezzenti.
Hanem a kozák továbbra is csak azzal a merev, idegen szemekkel tekinte úrra és egyenruhára.
- Héj, fickó, nem tudsz szólni? - rivallt rá azután Leonin, s odament hozzá, és megfogta a kozák karját.
Akkor vette észre, hogy kivel beszél.
Ló és lovas meg voltak fagyva.
Egy lovasszobor az útfélen.
- No, ez már, ha felelni tudna, csak azt mondhatná meg, hogy merre van a másvilág - mondta Leonin útitársának, visszatérve a vasokhoz.
- Szegény katonát útban érte a burána, s lovastul megfagyott. Nem új dolog ez - sóhajta az imsik, miután megvizsgálta, hogy nincs-e a kozák táskájában valami elvinni való pecsétes levél. Õt magát lovastul együtt úgyis megeszik reggelre a farkasok.
- De mármost csak az a kérdés, hogy hát merre menjünk? - sürgetõzék Leonin. - Dél elhaladt már, s mindjárt beesteledik. Az idõ is borult lett; valahova fedél alá kell jutnunk éjszakára.
- Magam is azt tartom - felelt az imsik. - Mert Szmolenszk és Orsa között nem szeretnék egy éjszakát a havon tölteni. Parancsolj már egyszer te, uram, hogy merre menjünk!
- Tudom is én! Csak egy kompasz volna nálam, hogy tájékozhatnám magamat, merre van dél meg észak. Nincs nálad, Ödön? Te szoktál egyet hordani az óraláncodon.
Ödön nagy üggyel-bajjal kigombolkozott annyira, hogy az óraláncához férjen, s arrul a kis delejtûs szelencét leoldja. Azután még az útitáskából a térképet is elõkeresték, s azután a föld sarkait kipuhatolva, elkezdték magukat tengerészek módjára a hósivatag iránt tájékozni.
Ahány, annyiféle véleményen volt.
Egyik azt állította, hogy azok az erdõk ott a vitebszki erdõk.
A másik azon bizonyozott, hogy ezen a rónán lefelé a mohilevi pusztákra fognak jutni, ahonnan három napig ki nem találnak.
Ödön maga azt vitatta, hogy haladni kell tovább a kozák lova fejével ellenkezõ irányban, miután legvalószínûbb, hogy ez valami emberlakta állomásról jött errefelé.
No, hát amíg arról tanakodtak, hogy merre menjenek, jött valaki, aki megmondta nekik, hogy merre „ne” menjenek.
Onnan az erdõk felõl hosszú, vontatott üvöltés hangzott, s erre a lovak nyugtalanul kezdték fejeiket felhányni, sörényeiket borzolni. Az farkasüvöltés volt.
Az elsõ üvöltést egy egész bestiális kardal követte; az a rémséges jeladása az erdõk fenevadainak, amit aki egyszer életében hallott, mindig borzongva emlékezik rá vissza.
Az imsik egyszerre felugrott ülésébe, megragadta a gyeplût.
- Urak, meneküljünk! - kiálta ijedt arccal, korbácsa nyelével az ellenkezõ irányba mutatva; s a következõ percben már meg volt fordítva a szán villája, s pattogott az ostor.
De nem is volt szükség az ostorra; a három paripa attól az üvöltéstõl fogva tudta, hogy most már erõszakadtáig futni vagy elveszni a választás. A hó porzott lábaik alatt; úgy vágtattak árkon, síkon, torlatokon keresztül.
A két ifjú készült a veszély elfogadásához.
Ödön nem látszott azt olyan nagyra becsülni.
- Van két jó puskánk, töltényünk elég; ha közel érnek, lelövöldözzük õket. Ez is sport.
Hanem Leonin elhallgatott. Õ tudta már, hogy micsoda sport ez. Maga is lövésre készíté puskáját, övébe dugta pisztolyait és handzsárját, hanem arcán inkább a csata elõtti fásult elszántság, mint a vadászatot megelõzõ felhangoltság volt kifejezve.
Egyszer aztán, amint a vágtató szán egy téres rónára ért, akkor Leonin kinézett az egyik kocsiszellentyûn, s azután azt mondá Ödönnek:
- Most nézz hátra!
Ödön a másik szellentyût emelte föl, s kitekintett.
A hátrahagyott buckák közül rohantak utánuk a farkasok. Nem tíz, nem húsz, hanem száz meg száz; és ki tudja, mennyi lehet még hátra, aki csak késõbb érkezik. Egy egész tábor az.
Ödön érzé, hogy végigborzong valami egész testén. Ez nem sport. Ez vész. A legundokabbika, a legijesztõbbike minden halálvésznek. Küzdelem a sokaság ellen, melynek minden egyese utálat tárgya.
A lovak jól futottak, hanem a farkasok valamivel még jobban.
Az üldözõk és üldözöttek közötti tér egyre apadt, nehány vezércsikasz már lõtávolba ért; de Leonin nem engedett még lõni Ödönnek. Közelbe kell õket várni. Csak hadd jöjjenek.
Egyszer aztán az egyenes roham mellett olyan térre jutottak, hol a rekettyés bozót elõnyt adott az üldözõknek, mert amíg a szánnal a cihert kerülgetni kellett s kanyarulatokat tenni az árvafenyõ bozótjai között, addig a farkasok tüskön-bokron keresztül oldalába kerülhettek a szánnak.
Most azután a golyóban volt a segély.
Egyik csõ jobbra, másik balra lõtt a bozótbul elõtörõ vadállatokra; négy lövés után el volt verve az elsõ támadás; nem azért, mintha az üldözõk megijedtek volna lelõtt társaik példáján, hanem csak azon oknál fogva, hogy a megölt társakat elébb megették, s azután indultak a további üldözéshez. Ezek az állatok kannibáljai!
Annyi idõhaladék mindenesetre lett nyerve, hogy az ifjak újra megtölthették fegyvereiket, s a más oldalról lovaik elé igyekvõ farkasokat egyenkint leteríthették.
- Csak ebbõl az átkozott bozótbul szabaduljunk ki egyszer - dörmögé Leonin.
A három paripa is érzé azt, hogy itt van a legnagyobb veszély. Szemeik villogtak, sörényük repült, orrlyukaik forró gõzt lövelltek elõ. Az állati pára a vész pillanatában emberi észen túl magasult náluk. Mit emberi kiszámítás be nem ért, azt nekik ösztönük mondta, hogy ha egyenesen keresztülvághatnak ezen a veszélyes helyen, azon túl menedék várja õket. Senki sem tudhatja, minõ menedék, de õk érzik azt jól. És azért nem engedik magukat az egyenes irányból kitereltetni eléjük kerülõ farkasok által. Azt már jól tudják, hogy azoktól õket megszabadítani gazdáik kötelessége, hiszen egymáshoz van most fûzve életük. Azért csak egyenesen vágtatnak a bozót széle felé.
A csalit csakugyan ritkulni kezd; a gyérülõ boróka tisztást enged láttatni, a láthatár kitûnik ismét távol falvak tornyaival. Biztató látvány. Nehány sikerült lövés egy falka üldözõ közé, öreg göbeccsel, üdvös ijedelmet idéz elõ a farkasok között. Ez nem tetszik nekik, hogy egyszerre három-négy kap a felköszöntésbül. S ez a megtorpanás idõt enged az üldözötteknek a szánnal elérni a bozót szélét, amin túl ismét a tisztás következik, s az már az õ javukra lesz.
Hanem amint a bozót szélihez értek, az imsik nyugtalanul állt föl helyébõl, s ijedten nézegetett maga elé. Egyszer aztán anélkül, hogy valamit szólna a hátul ülõkhöz, elkiáltotta magát: „Szent Pál, segíts!” - s kiugrott a vasokból, és odahajította a gyeplût a lovak közé.
Az ifjak bámulva néztek utána. A bozót szélén volt egy fenyõfa, derékban kettétörve a vihartól; az imsik ahhoz a fához futott, s mielõtt a farkasok elkaphatták volna, felkapaszkodott annak lecsüngõ ágain: A három mén vágtatott kormányzatlanul odább.
De hát miért hagyta el az imsik a szánt?
Erre a kérdésre a következõ perc meghozta a választ. Egy kétségbeesett nyerítés, azután recsegés, ropogás, szakadás; végre egy nagy zuhanás, s azután eltûnt elõlük a világ.
Amint a sötétben felocsúdtak, el nem tudták gondolni, hogy hová juthattak most.
- Élsz-e? - kérdé Leonin bajtársától.
- Megvagyok. Hát neked kezed-lábod ép-e?
- Mi valahova leestünk; csak azt tudnám, hova.
- Kísértsük megtudni.
A szán fenékkel fölfelé volt rájuk borulva, az oldalán kellett elõjönniök. Akkor tapasztalták, hogy mély hófuvatba vannak elsüppedve mindenestül.
Hanem a szán eleje nem volt sehol, az elszakadt a vasokrul, és eltûnt.
Amerre pedig az eltûnt, arra nekik is utat kellett találniok kifelé.
Kikecmeregtek a hóbul. Akkor látták, hogy hova jutottak.
Megtalálták, amit olyan nagyon kerestek, a Dnyepert.
Csak az a baj történt, hogy a Dnyeper partja azon az oldalon hét-nyolc öl magas, s õk e toronymagasságból rohantak alá lovastul, szánostul.
Szerencséjükre a vihar oly hótorlatot sepert a part falához, hogy nem zúzták össze magukat; hanem a szán kettészakadt.
Az elejével a három mén már a másik parton is túl száguldott. - Hát a farkascsorda?
Az a meredek parthoz érve, onnan visszariadt; a lovak példája nem bátorítá fel õket utánuk csinálni a halálos ugrást; hanem az egész ordas had vágtatvást nekiindult a part menedékes részét keresni, s nehány pillanat múlva lehetett látni, mint bukdácsolnak alá egy szédelgõs lejtõn, s folytatják az üldözést a három paripa után.
- No, ezek már nem kapják meg azt a három lovat - szólt Leonin. - Nagy elõnyt kaptak elõttük a lovak, s most már teher nélkül futnak. Készen lehetünk rá, hogy egy óra múlva éhesen, dühösen visszatérnek a farkasok.
- Várunk van most, s ott védhetjük magunkat reggelig is - szól Ödön a felfordult szánra mutatva, mely a mély hó közé benyomulva, igazi barlangot képezett.
- Az unalmas mulatság volna, bajtárs. Annál jobbat is tudunk. Most már itt alattunk az országút, a Dnyeper, tudjuk, merre van elõre; magunkkal hoztuk korcsolyáinkat, felkötjük, és utazunk magunk emberségébõl. A Dnyeperen egypár óra alatt bizonyosan lelünk katona-õrtanyát, egypár órai korcsolyázás pedig nekünk csak mulatság.
- Pompás lesz - monda Ödön, s a két fiatalember kezet szorított és nevetett.
- Mulatságos az élet!
A vihar után a Dnyeper olyan tisztára volt seperve a hótul, mint a tükör; csupa gyönyörûség lehetett rajta végigsikamlani. Az ifjak felkapcsolták korcsolyáikat, a pisztolyokat, handzsárt, és - a rosztopcsinos kulacsot kivéve - minden fölösleges terhet ott hagytak a felborult szán alatt, s azzal egy hurrákiáltással nekiereszkedtek az acélsima pályának.
Hanem még korán volt hurrát kiáltani.
A fenevadtábor tömegestül elvonult a három száguldó paripa nyomán; de hátramaradt egy õrszem.
Négy ordas ott települt meg a csonka fenyõfa alatt, melyre az imsik felkapaszkodott. Ezek úgy csinálták ki maguk közt, hogy ez az ember reggelig megfagy a fán, akkor magától leesik, négyüknek éppen elég lesz.
A legvénebb martalóc kiült a part magasára, s úgy nézett a tovarohanó társai után, s nagyokat ásított éhségében; azok nem jutnak a prédához.
Ez meglátta a menekülõ ifjakat.
Rögtön rákezdte a jeladó üvöltést, mire a három strázsáló farkas odahagyta az imsiket; azok fiatalabb farkasok voltak. Amint meglátták a két emberi alakot a jégen tovacsuszamlani, rohantak a part mentében utánuk, s amint egy kissé csapinós helyre akadtak, le utánuk a jégre.
A vén õrszem elébb megvárta, míg a lovak után futott társai meghallják jeladását, s a hátulsók visszaszállingóznak az új vadat ûzni, s õ maga csak azután rohant a vadászatra. Azt is tudta már, hogy a sík jégen a farkasnak nem jó mulatság a futás, õ csak a parton maradt, onnan kísérte a rohamot.
A két ifjú, ahogy belejött a hevélybe, egész mulatságot talált abban, hogy még kísérõik is akadtak. Csak négyen vannak, az két férfinak jatagánhegyre is kevés. Ezt már csak tréfára vették.
Mind a kettõ gyakorlott korcsolyázó volt: edzett, életerõs ifjak. Játék volt nekik a farkasokat hátrahagyni. A három fiatalabb csikasz dühödten szorította a futást a tükörsima jégen, el-eliszamodva s bukfenceket vetve; néha mind a hárman egymáson keresztülhemperegtek, s olyankor összemarakodtak bomlottul, mintha egyik a másikat okolná az ügyetlenségért. A vén farkas pedig csak a parton futott mindig vagy a part melletti nádasokban, s csak olyankor vezette a futást, mikor a Dnyeper kanyarulatot tett. A vén fickó nagy mérnök volt; már tudta, hogy mi az a diagonális vonal. Míg a két ifjú a kanyarulat ívén sikamlott végig, addig õ társait az egyenes vonalon vezette keresztül; úgyhogy a korcsolyázók, mikor már azt hitték, hogy messze elhagyták üldözõiket, azon vették észre, hogy azok megint csak sarkukban vannak; s ismét hozzá kell látni, hogy elhagyják õket.
Egyszer ilyen ravaszul éppen eléjük kerültek. „No, most fogjuk meg õket!” - gondolta a négy farkas.
A két ifjú hirtelen jobbra-balra vargabetût csinált, s a hoppon maradt banda elrohant mellettük; nem tudtak megállni a jégen, saját rohamuk elvitte õket odább, körmeik hasították a jeget, szántották odább akaratlanul; a két ifjú nevetve sikamlott elõlük tova, míg a vén farkas dühödten kapkodta oldalba ügyetlen társait.
Ezen a barátságtalan szóváltáson ismét nagy tért vesztettek.
Ödön és Leonin egymásnak nyújtva kezeiket, röpültek tova a jégen párosával; a férfigyönyör égett arcaikon. Milyen magas öröm: játszani a halállal!
Hanem amint egy helyen a folyam bal partja lelapult, s õk hátratekintettek, akkor látták nagy rémülten, hogy ez a négy üldözõ csak a tábor elõcsapatja, mögöttük nehány ezer lépésnyire jön rohanva az egész undok csorda.
- Bajtárs! Most már elõre, ki hogy tud! - szólt Leonin, s elbocsátva Ödön kezét, összefonta karjait mellén, és nekivetette magát teljes tehetségébül a futásnak.
- Amott füstöt látok a távolban - mondá Ödön, utánaszáguldva.
- Az katonai õrtanya lesz vagy valami helység. Félóra alatt elérjük.
Arra a félórára aztán minden erõt össze kell szedni.
A két ifjú tovasiklott a jégen, mint két repülõ madár; a veszély nagysága felfokozta idegeik erejét; most már az izzadság csorgott homlokaikról, most már a forró pára lövellt ki orrlyukaikon; a futás életre-halálra ment már.
Hanem gyõzték.
A fertelmes csorda egy lépést sem nyert rajtok. A távolság közöttük mindig egyenlõ maradt. Csak a négy önkéntes, vén vezetõjével igyekezett utánuk kitartó erõfeszítéssel.
Most már véres volt mindannyinak a talpa a jégtül és nádtul, s a vér tapadt a jéghez, könnyítette a futást.
Leonin járt elöl. Ödön mindig nehány ölnyire mögötte.
Egyszer Leonin hirtelen hátramaradt.
- El vagyok veszve! - kiálta sápadtan.
Ödön, kit a roham sebesen röpített el társa mellett, rögtön visszakanyarodott barátjához.
- Mi lelt?
- Végem van. Korcsolyám szíja elszakadt a csatnál. Te siess és menekülj!
- Csigavér! - monda Ödön. - Vedd elõ a késed, és csinálj új lyukakat a szíjadon. Én addig megvívok ezzel a négy fenevaddal.
- Igazán? - szólt Leonin mosolyra derülõ arccal, megszorítva barátja kezét. - Akkor vedd az én két pisztolyomat is.
Ödön gyorsan övébe dugta a másik két pisztolyt is, s nehány lökéssel eléjük nyargalt az üldözõ vadállatoknak; míg Leonin egy fölálló jégtábla mögé vánszorogva oda letérdelt, s elszakadt korcsolyáját használhatóvá tenni igyekezett. Handzsárja tokjába volt szúrva egy kis evõkés, azzal iparkodott lyukat fúrni a szíjon; a meztelen handzsárt odatette maga elé a jégre; ez volt most már egyedüli védszere.
Ödön lassítá az iszamlást, s amint a négy üldözõ vadállat egy kis rekettyés sziget mögül ismét kibukkant vele szemközt, lenyomta korcsolyája sarkait a jégre, s iparkodott megállni. És azután kihúzott két pisztolyt az övébõl.
Nem volt szabad hasztalanul elvesztegetnie lövéseit. Minden golyónak találni kellett, és jól találni, hogy a szemközt rohanó vad, ha felbukik, el ne üsse lábáról meglövõjét.
A három fiatal jött elöl, egy-egy ölnyire egymás mögött, a vén ordas leghátul; a három fiatal egyenes vonalban ellenfelüknek rohanva, repülõ bozontos farkaik a levegõben, szemeik veres tûzben égve; egymásra visszacsahintva nagy örömteljesen; a vén ordas féloldalt fordított fejjel, vizsga szemmel és farkat alácsapva, ravasz, kaján vigyorgással pofáján.
Hidegvér!
Az elsõ vadállatot tízlépésnyirõl találta a golyó szügyen keresztül, az mindjárt félreült az útból, s elkezdett tele torokbul vért okádni a jégre.
A másodiknak a lövés elsõ lábát zúzta össze; az ordítva bukdácsolt oldalvást, tört lábát rázva a levegõben.
A harmadik alig négylépésnyirõl lett találva, olyan igazán szólt neki a golyó, hogy amint a koponyáját találta, a felbukó fenevad kétszer vetett bukfencet, s úgy vágta magát hanyatt Ödön lábainál.
A negyedik, a vén ordas, midõn közel ért ellenfeléhez, megtorpant, és lesütötte fejét. Füleit hegyesen fölemelve, féloldalt sandalgott reá, és engedett magára célozni pontosan.
Abban a pillanatban aztán, mikor Ödön rásütötte a pisztolyt, hirtelen megugrott a vén gonosztevõ, s a golyó célt tévesztve pattogott tova a sima jégen.
Ödön elhajítá a kilõtt pisztolyt, s elõrántá a handzsárt. Hanem a ravasz dúvad nem rohant rá; nagyot szökellve félrefutott az a part melletti nádasba, s ott eltûnt.
Ödön azt hihette, hogy a támadó feladta a harcot, mely nem tetszett neki; „egy úr, egy úr ellen”, s a berekbe menekül vesztett ügyével.
Utánanézett, míg el nem tûnt elõle.
Azután Leoninhez kiáltott:
- Készen vagy-e?!
- Vigyázz! - kiálta az vissza.
Midõn Ödön hátranézett, akkor vette észre, hogy a félretért ordas a nádberek sûrûjében megkerülte az õ állását, s észrevéve, hogy tova egy másik férfi veszõdik harcképtelenül, azt igyekezik megrohanni, kitörve a nádsûrûbõl Leonin irányában.
Ödön nyílsebesen vágtatott vissza Leoninhez.
Csaknem egyenlõ távolból rohantak oda: õ és a farkas. Leonin látta mindkettõjüket, s nyugodtan fúrta a lyukat korcsolyája szíján.
Ha Ödön megmenti, jól van; ha nem mentheti meg, fél lábon, fél korcsolyával úgysem védheti magát. Ránézve az volt az életkérdés, hogy korcsolyáját ismét felköthesse. A többi Ödön dolga.
Ödön ordított dühében, midõn a fenevadat barátjára rohanni látta. Minden erejét megfeszíté, hogy elvágja útját a dúvadnak. Az pedig fejét folyvást félre fordítva, rohant biztos zsákmánya irányában.
Csak egy szökés még a farkas részérõl, csak egy lökés még a korcsolyával, és a következõ pillanatban Leonintól félölnyi távolban egy összegubancolt tömeg hentereg a jégen; itt egy láb, ott egy bozontos fark, itt egy kesztyûs kéz, ott egy vérben csattogó száj, mind a ketten átestek egymáson, ki hol érte ellenfelét, ott vágva, harapva, ragadva - késsel, foggal, körömmel s hemperegve, hol fel, hol alul.
Hanem aki végre fölkelt, az Ödön volt; handzsárja markolatig véres; bõrbekecse összevissza hasogatva. A farkas ott nyúlt el a jégen, összeszúrva, vágva, s tajtékzó fogait csattogatta össze végvonaglásában.
- Hopp! Ez megvan! - kiálta Ödön korcsolyáira állva.
- Ez is megvan! - felelt rá Leonin. Újra fel volt csatolva korcsolyája. - Köszönöm, bajtárs.
Azzal kezeiket nyújtják egymásnak, s ismét együtt sikamlottak tova a jégen, a távolban látott füstoszlop felé.
Egyszer Ödön háta mögé tekintett.
- Nézd, a csorda elmaradt mögöttünk.
Leonin is hátranézett.
- Igazán.
A nagy farkascsoport tétovázva maradozott el mögöttük a havon, s úgy látszott, mintha visszatérésrõl gondolkoznék.
- Ezek eszükre tértek - mondta Ödön.
- Nem éppen - szólt Leonin. - Hanem érzed azt a keserû füstszagot? Ott, ahol a füstöt látod, nyers farkasbõrt tettek a tûzre; azt a farkas nem szívelheti, attul maradoznak el rólunk. Most már nyugodtan haladhatunk odább. Ott kozák õrtanya lesz a parton.
Ettõl fogva a két ifjú egész nyugalommal folytatá korcsolyaútját a folyam mentében. A fenevadak még egyes üvöltõ kardalt bocsátottak utánuk; de felhagytak az üldözéssel. A két úrfi nevetve biztatta egymást: „Ez mulatságos egy nap volt!”
Nemsokára feltûnt elõttük a kozák õrtanya, a jégre épített fakunyhó, mely állomásul szolgál az állam postaszánjainak. A parton voltak a lovak istállói és egy egész sor kunyhó; halászok rögtönzött kunyhói, kik ez évszakban tokot és vizát fognak a jég alatt.
A parton nagy õrtûz égett, orrtekerõ illattal töltve el a környéket, s a tüzet guggoló emberek fogták körül.
Ödön több ölnyire elõtte korcsolyázott Leoninnak, s az õrállomáshoz közeledve, egyenesen vágtatott a tüzelõk felé.
Nem vette tán észre, vagy nem értette a nyelvet, amin azok kiabáltak elé; egyenesen iszamlott feléjük.
Pedig azok teljes torokszakadtábul kiabáltak eléje, hogy megálljon, térjen másfelé!
Leonin megértette a kiáltozást, s rémülten ordíta barátjára:
- Megállj!
Késõ volt.
A következõ percben Ödön eltûnt elõle.
Azon a helyen a vizahalászok nagy lékeket vágtak a jégben, miken át a halakat ki szokták kanyarítani. Azok a lékek esténként ismét simára befagynak, vékony, üvegnyi jéggel, s egy ilyen lékbe Ödön egyenesen belefutott; ott azután egyszerre leszakadt, és elmerült a jég alá.
Az elszörnyedés vészjajdulása hangzott fel a parton állók közül.
Csak Leonin nem jajveszékelt. Hirtelen megállítá magát korcsolyája sarkaival.
- Oda is veled megyek - dörmögé fogai közül, s azzal hirtelen lerúgta csizmáit a korcsolyákkal együtt lábairól, ledobta bekecsét és - utánaugrott a jég alá eltûnt barátjának.
Leonin gyakorolt hidriota volt. Nyitott szemekkel merült a víz alá, úgy kutatta át tekintetével a hullámvilág mély homályát.
Fickándozó nagy testek, mik mellette jobbra-balra elsurrantak, csalogatták érzékeit; fûrészhátú, merev szemû, legyezõszárnyú, páncélbõrû hullámlakók voltak azok: a vizek chimaerái.
A nyitott léknél csoporttal leskelõdnek azok ilyenkor friss levegõ után epedve; ezrei az apró ivadéknak tolongnak egymás hegyin-hátán, üldözve százfogú, falánk szörnyektül, a vizek farkasaitól.
Leonin nem lelte közöttük barátját sehol.
Még mélyebbre szállt le. Ott már fájt szemeinek a nézés; a többölnyi mély vízen át s a vastag jégkérgen keresztül alig derengett már valami világosság.
Tovább kutatott!
Leszállt egész a vízfenékig, míg lába a kavicsot érte. Kereste víz mentében.
Úgy kiáltotta magában: „Ödön! Ödön! Hol vagy?”
Akkor valami jutott eszébe, a vízfenék talaján nehány lépést tett elõre víz ellenében; s ott meglátott egy egyenesen álló alakot.
Ez volt az.
Azon módon állt elõtte Ödön a víz fenekén, ahogy elmerülni látta; összefont karokkal, fejjel fölfelé állva, csak arca fölfelé volt fordítva. A nehéz korcsolyák lábain egyenesen állva tarták, s a roham, mellyel a jég alá futott, víz ellenébe vitte.
Leonin hirtelen hajába markolt az alaknak, s egy lökést adva testének lábaival, gyorsan emelkedett fölfelé.
De hova fölfelé?
Fölötte az egész rettenetes jégboltozat, s azon csak egyetlen szûk nyílás, melyen napvilágra lehet ismét jutni.
Ez csak akkor jutott eszébe, mikor fejével a jégmennyezetbe ütõdött, mely egyik parttól a másikig kétlábnyi vastagságban ívlik.
Merre van a felvilág ajtaja most?
Amíg barátját kereste, egészen elveszté tájékozását, s most nem látott maga fölött mást, mint egy kiterjesztett, átlátszó zöld tetõt: a halál égboltozatát.
Egy gondolata támadt: ellökte magát a jégtõl. Nem volt szabad engednie, hogy a jég magához szívja testét egész hosszában, mert akkor vége van. Visszamerült a víz mélyébe.
És akkor lélegzetét kibocsátá.
Gondolta: a buborék keresni fogja, hol jusson ki a víz alól, s utat mutat neki a nyílás felé, hol kiszabadulni törekszik.
A buborékok mint fehér üveglabdácskák szálltak fölfelé. Egy sem talált ki a jég alól; mind valamennyi odatapadt a jégmennyezethez.
Most lejjebb bocsátkozott Leonin, s még egy lélegzetet bocsátott ki ajkán. Egyike a légbuborékoknak hajlott ívet képezve szállt fölfelé, mint fehér vezércsillag, s eltûnt egy ponton szemei elõl.
Az a szabadba talált.
Most egyszerre végsõ erejét összeszedve lökte fel magát Leonin; saját lélegzete vezérletét követve.
Ideje volt - mert már a harmadik buborék nem lett volna üres; az már a búcsúzó lelket is hozta volna magával.
A vékony jég a lék fölött ropogott. Az odarohanó halászok, kozákok egy fõt láttak a széttört lap alól felmerülni.
Sietve ragadták meg csáklyáikkal.
Leonin, mielõtt maga kikapaszkodott volna, a jobbjában emelt testet rántotta fel a magasba.
- Ezt mentsétek.
Ez volt elsõ lélegzetvétele.
A körülállók hirtelen a lék partjaira rántották mind a kettõt.
Ödön meg volt merevedve, szemei lecsukva és ajkai összeszorítva.
- Tízezer rubelt annak, ki egy orvost hoz! - hörgé Leonin kétségbeesetten.
Egy õsz halász ölébe vette Ödön fejét.
- Én tízezer rubel nélkül is életre hozom, uram; vetkõztessük le, és fektessük a hóra! - Hanem azt mondhatom neked, uram, hogy amit te ma megtettél a barátodért, azt nem egyhamar fogja valaki utánad csinálni.
Leonin átölelte Ödönt, és szaladt vele a part felé, míg havat ért, ahova lefektetheté, akkor nekigyürkõzött a munkának. A jó emberek unszolták, hogy öltözzék át elébb a kozák õrtûz mellett száraz ruhákba.
- Nem addig, míg szemeit kinyílva nem látom.
Minden öltöny jéggé fagyott rajta.

A MÁSIK KETTÕ
Most hagyjuk el az egyik fiút, az orosz róna haván fekve, meztelenül a téli ég alatt, amint jámbor idegen pórok dörzsölik merev tagjait, s egyetlen barátja lesi elkékült ajkainak, halott szempilláinak megmozdulását, hogy megkérdezhesse tõlük: „Látod-e még csillagaidat?”
A „Magyar Király” akkoriban egyike volt a legdíszesebb fogadóknak Bécsben; különösen látogatott helye magyarországi úri vendégeknek s magyar katonatiszteknek.
Egy fiatal huszártiszt halad fel a vendéglõ elsõ emeletének lépcsõin; szép, délceg ifjú, széles vállain, telt idomain megfeszül az öltöny, telt piros arcához hetykén kipödrött, hegyes bajuszt visel, akkoriban még az egész hadsereg tisztikaránál csak a huszárok kizárólagos jogát; sipkája büszkén lehúzva szemére. Olyan kevély a fejhordozása, mintha az egész világon õ volna egyedül huszár és kapitány.
Amint az elsõ emeletre fölér, egy percre megállítja valami furcsa jelenet a mellékszobákhoz vezetõ folyosón.
Egy õsz ember, simára borotvált arccal és hosszú porköpenyegben veszekedik egész haragban három pincérrel és egy szobaleánnyal.
A pincérek és szobaleány pedig a legnagyobb hódolattal és szolgálatkészséggel iparkodnak tetszésére szolgálni, amiért az öregúr még jobban dühösödik, és szidja õket hol magyarul, hol diákul.
Amint az öregúr meglátja a huszártisztet, ki egy percre megállt a zajra, odakiált hozzá (föl sem tette, hogy ha huszár, hát magyar ne legyen):
- Ugyan édes tiszt úr, legyen olyan jó, jöjjön ide, és magyarázza meg a dolgot ezeknek a stomfaxoknak, akik nem értenek semmi nyelven.
A huszártiszt odament. Ráismert az alakra, hogy ez pap.
- No, hát mi baj, páter?
- Hát a passzusomba azt írta a szolgabíró, persze diákul a nacionálém után, hogy „verbi divini minister”, ami annyit tesz, hogy az „isteni ige szolgája”, s íme, a vámon, amint megmutatom passzusomat, a vámosok elkezdenek „per miniszter” titulálni, azontúl tráger, fiáker, kellner, valamennyi mind per „excellenciád” ad egyik a másiknak a kezére; elõttem, utánam komplimentíroznak, csakhogy a földet nem verik az orrukkal, és vesztegetik rám az excellenciát! Aztán kinyitják elõttem a legpompásabb szobákat. Hja, nekem az nem kell, én szegény pap vagyok, nem mulatságból, de kényszerûségbõl jöttem ide Bécsbe. Ugyan kérem, magyarázza ezt meg ezeknek a kópéknak; én nem tudok németül, arra mifelénk nem beszélik, ezek meg nem tudnak semmiféle más nyelvet.
A huszártiszt elmosolyodott.
- S hát páterkám, miféle nyelveket tud?
- No, diákul, görögül, hebraeusul meg jóformán arabusul is.
- No, azokkal itt bizony nem fog messze menni - szólt a huszártiszt mosolyogva. Azután a fõpincértõl kérdezett valamit halkan, mire az titkos szemhunyorítással inte, a felsõ emeletre mutatva.
- Hanem hát mármost csak menjen be a szobájába, páterkám; én egy negyedóra múlva visszajövök, s akkor majd eligazítom a dolgát a vendéglõi személyzettel, de most sietek, mert várnak.
- De kérem, az én dolgom még sietõsebb - mondta a pap, s megragadta a tiszt kardbojtját, hogy el ne szalassza. - Ha én csak belépek is ebbe a cifra szobába, az nekem mindjárt öt forint.
- Mégiscsak sietõsebb lesz az én dolgom, páterkám - szabódék a huszártiszt -, mert engem odafenn vár öt pajtásom, akik közül egy meg akar velem verekedni, s azokat nem szabad várakoztatnom.
A pap úgy megijedt erre a szóra, hogy rögtön elereszté a tiszt kardbojtját.
- Hát az úr most duellálni megy? No, már ugyan mire való ez a bolondság?
A tiszt mosolyogva szorítá meg az öreg pap kezét.
- No, csak várjon rám nyugodtan, szentatyám. Mindjárt itt leszek.
- De le ne vágják, uram! - kiálta utána a vén pap hüledezve.
- Magam is azon leszek! - szólt a huszártiszt, s kedélyesen csörtetett fel a második emeletre.
Az öreg pap be hagyta magát tuszkoltatni az elsõ emeleti lakszobába. Az egész pereputty folyvást excellenciás urazta.
„No, ez szép! - gondolá szétnézve a szobában. - Selyemfüggönyös ágy, porcelán kályha; itt legalább öt forintot fizetek egy napra - ha nem hatot.
És még hozzá mennyi léhûtõ!
Más kellner hozza a pakkot, más a lavórt, más a csizmahúzót. Mind excellenciás borravalóra vár.
Ezt a cifra pádimentumot sem csiszolták ki ilyen fényesre ingyen.”
Amint igy évõdik magában, és számítgatja hozzávetõleg, mennyibe kerülhet egy ily keserves úri nap Bécsben, egyszer csak sûrû lábdobogást és kardcsörgést, csattogást hall a feje fölött.
Ezek éppen az õ feje fölött duellálnak.
Itt egy nagy dobbanás; ott egy nagy toppanás! Most egy csapás, majd egy csörrenés! Elõre-hátra tuszkolódás!
Ezek valósággal duellálnak!
Öt-hat percig tart a hercehurca. A szegény pap azalatt nem tudja, hogy hová legyen. Kedve volna kikiáltani az ablakon, hogy jöjjenek segítségre, de eszébe jut, hogy hátha õt magát fogják be akkor, mint csendháborítót, ebben a rendes városban. Majd meg arra a gondolatra jön, hogy felrohan a vívók közé, s tart nekik egy prédikációt Szent Máté XXVI. része 52. verse szerint: „Dugd el a te szablyádat helyére, mert valakik fegyvert fognak, fegyverrel kell veszniek!” Hanem aztán csak vége lett a feje fölötti dobogásnak s fegyvercsattogásnak magátul; s pár perc múlva hallá a sarkantyús lépteket közeledni ajtaja felé a folyosón, s amint az ajtó megnyílt, nagy vigasztalódására pillantá meg az iménti huszártisztet, egész épkézláb és sértetlenül.
Mégis odasietett hozzá, és összetapogatá karját, mellét, hogy nem történt-e valami fogyatkozása.
- No, nem vágták meg az urat?
- Dehogy vágtak meg, páter!
- Hát micsoda? Az úr vágta meg az ellenfelét?
- Kapott egyet a képén keresztül.
A pap elszörnyedt rajta.
- S nem fáj az neki nagyon?
- Dehogy! Örül neki, mint a bolond a sipkájának.
A pap nem találta ezt olyan jó tréfának.
- Ugyan, ugyan, már hogyan tudnak ilyen pogány dolgokat mívelni az urak? Ugyan mi okuk volt egymásra rontani?
- Hát, tisztelendõ atyám, hallotta már egyszer azt az adomát, ugye, hogy két tiszt összeveszett azon, hogy az egyik azt állította, hogy õ Olaszországban maga is szedte a fáról a szárdellát, a másik meg ezt nem akarta hinni; ezen aztán kardra keltek, az egyik kapott a képére egy vágást, akkor jutott eszébe, hogy igazság, kápri volt az, nem szárdella. Hát képzeljen magának ilyesvalamit.
- De csak nem ilyen hiábavalóságért verekesznek az urak?
- Körülbelül. Most jöttem az ezredhez, egyenesen kapitánynak tettek testõrbõl, s most emiatt egy csoport kollégámmal végig kell verekednem, míg vagy levágnak, vagy megszokják a köztük létemet. Már ez itt így szokás. Hanem beszéljünk az ön bajáról. Ön azt mondta, hogy nem mulatságból jött ide, hanem kénytelenségbõl; hát ugyan mondja el, mi szél hozta ide.
- Hiszen ha olyan jó akar lenni az úr, hogy meghallgatja a bajomat, még meg is köszönöm. Egészen idegen vagyok ebben az országban: még csak az sincs, akitõl megkérdezzem, hová kell mennem; pedig fel vagyok híva: „ad audiendum verbum”.
- Tyû, páterkám! Ez nagy szó. Kit sértett meg és mi módon?
- Hát elmondom én azt egészen, úgy, ahogy van. Lássa, az úrnak olyan jó, becsületes képe van, hogy az embernek egész bizodalma támad hozzá.
Én lelkipásztor vagyok egy alföldi helységben, ahol némi viszálkodásaim voltak a földesúrral. Tetszik tudni, õ nagy oligarcha volt, én pedig egy kicsit kuruc legény vagyok.
Aztán meg egy kis családi zsúrlódás is volt közöttünk; a földesúrnak gavallér fia volt, nekem meg csinos leányom. Aztán énnekem az a véleményem volt, hogy a leányomat nem adom ingyen, a földesúr pedig azt hitte, hogy az így neki nagyon drága, s azért a fiát elküldte Muszkaországba. No, azt nem bánom. Hanem azután a nagyméltóságú úr megvált e siralom völgyétõl, és keresztyéni módon eltakaríttaték. Prédikáció és búcsúztató után én mondék fölötte egy végsõ imádságot. Igaz, hogy kemény dolgokat mondék; de amiket mondtam, azt az Istennek mondtam, nem az embereknek. És most ezen imádságomért a föld hatalmasai meghurcolnak; megidéztek már consistorium, megyei törvényszék elébe, mint szentségtörõt, mint lázítót; kitesznek papi hivatalomból; s még az sem elég: felidéznek, azt sem tudom, hová, azt sem tudom, kihez - hogy feleljek felségsértés miatt. Pedig nézze meg az úr, és legyen ítélõ bírám; itt van az elmondott ima a zsebemben, olvassa el; talál-e benne egy szócskát, amivel perduellissé lettem volna?
Az öregembernek reszkettek az ajkai, annyira el volt érzékenyülve e gondolat miatt, s villogó szemei megteltek könnyekkel.
A fiatal tiszt átvette a megviselt iratot, és végigolvasta azt. A pap leste a hatást az ifjú arcán.
- Nos, nos, uram! Mit szól ön hozzá? Hát elítélne-e ön azért, amit ott mondtam?
Az ifjú tiszt összehajtotta az imádságos írást, és visszaadta az öregnek, meghatott, csendes hangon mondva:
- Én nem ítélném önt el.
- No, az Isten áldja meg érte. Bár az úr volna a bírám!
Pedig bizony „bírája” volt az ebben a percben, mert az annak a férfinak a fia volt, akirõl az ima beszélt.
- Hanem hát egy jó tanácsot mondok önnek, tisztelendõ úr - szólt az ifjú. - Legelõször is maradjon idehaza, amíg nem hívatják. Ne fusson senkihez, és ne panaszolja senkinek a baját. Azért, amivel ön vádolva van, önt semmi baj nem érheti; hanem ha védelmezni találja magát, arról azután nem állok jót, hogy a védelme miatt nem kap-e terciát.
- De hát mit csináljak?
- Üljön veszteg. Ha érte küldenek, menjen, ahová vezetik. Ahol megállítják, ott megálljon. Amit beszélnek hozzá, hallgassa meg, a száját jól befogja; aztán, mikor veszi észre, hogy már nem beszélnek többet, akkor hajtsa meg magát; igyekezzék háttal az ajtót megtalálni, és jöjjön haza. Mindenféle elöl-utol talált embernek pedig, akármit kérdez, feleletet ne adjon.
- De hisz akkor engem igen ostobának fognak tartani.
- No, csak higgye el nekem, hogy ezzel a passzussal sok szép világot be lehet utazni.
- No, jól van, megfogadom. De csak soká ne tartana. Mert Bécs drága.
- Amiatt meg ne legyen aggodalma, szentatyám; ha önt kedve ellenére hozták ide, valakinek okvetlenül ki is kell fizetni, amit ön itt elkölt.
Az öreg elbámult nagyon. Szerette volna tudni, vajon ki lehet az a valaki.
- Nekem azonban dolgom után kell mennem. Hát Isten áldja meg, öregem.
A pap hálálkodott volna még egy kicsit, de a tiszt nem ért rá; megszorította a kezét, és elsietett.
Utána elõkerült a pincér, és hozta a tisztelendõ úrnak a tejeskávét.
Az öregúr hiába mondta neki, hogy nem szokott reggelizni, nem él ilyesmivel; ott hagyta a német, s ment ki háttal az ajtón nagy komplimentírozva.
Az öreg csóválta fejét. Vajon hogyan sikerülne, ha õ is megpróbálná, így háttal menni kifelé az ajtón, s aközben folyvást alászolgáját csinálni.
De minthogy már a kávé ott maradt, nehogy kárba vesszen (már úgyis meg kell fizetni), hát csak inkább megitta. Biz az jólesett.
Bárcsak jönne az a kellner vissza, hogy vinné el az üres edényeket, mert ha egy el talál törni ezekbõl a drága findzsákból, annak ugyan nagy ára lesz.
Mint a kívánság, oly pontosan érkezett vissza a pincér az üres edénykékért. A tisztelendõ úr idáig már megtanult egy szót németül, s azt rögtön alkalmazásba vette.
„Bezahlen!”
És egyidejûleg elõhúzá mély zsebei egyikébõl a hosszú, kötött erszényt, melyet névnapjára kapott valaha, s melyben sok év óta megtakargatott húszaskák csörömpöltek. Fizetni készült. Elõször azért, mert adós maradni egy óráig sem szeret. Másodszor és fõleg pedig azért, hogy ebbõl az elsõ kóstolóból aztán majd hozzávetõleg kiszámíthassa a geometriai proporciót, melyben a napi kiadások növekedni fognak.
De mily nagy volt meglepetése, midõn a pincér a legmosolygóbb udvariassággal és kifejezésteljes pantomimiával utasítá vissza a széthúzott erszényt, biztosítva a tisztelendõ urat, hogy „schon bezahlt”.
(„Annak a katonatisztnek hát mégis igaza volt! Az igaz ember. Kár, hogy legalább meg nem kérdeztem, kinek híják. De ugyan ki lehet az a valaki, aki helyettem a költségeket kifizeti?”)
Az a valaki persze hogy senki sem volt más, mint Baradlay Richárd, ki elmenetelekor két aranyat adott át a fõpincérnek, meghagyva, hogy az öregurat lássák el tisztességesen; ami költsége lesz, azt õ fogja kifizetni.
A fiatal tiszt még azután elment a katonai lovardába, s egy óráig gyakorolta magát a voltigírozásban, a lóháton vívásban, kard és lándzsa ellen; megütlegeltette magát a mesterei által, s visszaütlegelte õket; eltört egy dárdanyelet, kifárasztott egy lovat; mikor azt megunta, még egy órát sétált a glacis-n, nézegetett a hölgyek kalapjai alá, s végtére eljövén a dél ideje, hazament a szállására.
Jó magasan lakott, a harmadik emeleten; úrfias szállást tartott, két kijárással, egy nappali s egy hálószobával; azzal szembe a folyosón keresztül a cselédszoba egy kis konyhácskával.
Egy vén huszár volt a szolgája, akit õ úgy hítt, hogy Pál úr.
Abba pedig egészen igaza volt, ha Pál urat úrnak hítta, mert Pál úr valóban többet parancsolt õneki, mint õ Pál úrnak.
Hatvanesztendõs volt már a legény, még mindig közlegény, és még mindig legény. A negyedik kapitulációt szolgálta már, s viselte a réz emlékérmet, amit a napóleoni hadjáratok vitézei kaptak; bajusza most is háromszor megcsavarintva, mint egy pár roppant dugóhúzó, hirdeti gazdája régi dicsõségét; minden szál haja ép még és fekete, s lábszárai büszkék arra, hogy meg lehet ismerni rajtok azt az embert, aki lóháton járta meg Párizst, Nápolyt és Moszkvát.
- Nos, Pál úr, mi ma az ebéd? - kérdi a hazaérkezõ kapitány, kardját leoldva oldaláról s fegyvergyûjteményébe akasztva, melyet pompás antik fringiák és handzsárok egészítének ki.
Pál úr tudni illik, hogy szakács is.
- Hát „görög olvasó” - felel Pál úr karakán flegmával.
- Az jó lehet - szólt a kapitány -, s mi fõtt bele?
- „Angyalbakancs.”
- Hisz az pompás eledel! Terített rám, Pál úr?
Pál úr végigméri e szóra tetõtül talpig a kérdezõt.
- Hát ma megint itthon ebédelünk?
- Ha kapunk valamit, Pál úr.
- Meglészen - szól Pár úr, s hozzáfog a terítéshez, ami annyiból áll, hogy az asztalon levõ kék virágos, veres abrosz megfordíttatik, hogy veres virágos, kék abrosz legyen belõle, azután rá egy fajansztányér lehelyeztetik - melléje tétetvén egy szarvasagancs nyelû étszer és egy antik ezüstkanál, miket Pál úr mind megtörülget elébb magában az abrosz szegletében. Kiegészíti egy ócska pezsgõspalack, persze friss kútvízzel tele.
A kapitány széket húz magának az asztal mellé, s kedélyesen helyet foglal rajta, sarkantyús lábait kétfelé elnyújtva.
Pál úr pedig két kezét hátratéve így szól hozzá:
- Már megint nincs egy vad garasunk sem, ugye?
- Bizony nincs ott, Pál úr - szólt Richárd, elkezdve a késsel, villával a tányérján a legújabb capfenstreichot dobolni.
- Pedig még ma reggel két aranyat találtam a lajblink zsebében.
Richárd lovag nevetve inte a kezével:
„Hol van az már!”
- Szép! - dörmögé a vén szolga, s azzal elkapta ura elõl a vizes palackot, kiment vele. Valahonnan kerített bele bort. Mikor visszahozta, s letette eléje, folytatá a diskurzust:
- Bizonyosan bukétra ment valami szép lánynak! Vagy elsámpányereztük a cimborákkal? Szép!
Azalatt elõkeresett a pohárszékbõl egy körülcsorba tálat.
Azután egész filozófiai rezignációval mondá:
- Különben én is ilyen voltam, mikor fiatal voltam.
Nemsokára visszatért a gõzölgõ tállal.
A „görög olvasó” paszuly volt, jó vastagon rántva, s a belefõtt „angyalbakancs” nem volt más, mint disznóláb.
A vén huszár magának készítette azt, de ha kettõjük között megoszlott, akkor is elég volt mind a kettõnek.
Richárd jó kedéllyel látott hozzá a katonás eledelhez. Evett, mintha sohasem látott volna annál jobbat.
A vén huszár ott állt a széke mögött, míg ebédel; pedig nem kellett tányért váltani, mert nem következett több fogás.
- Keresett-e valaki? - kérdezé Richárd Pál úrtól evés közben.
- Hm, hogy keresett-e bennünket? De hát hogyne keresett volna!
- Hát ki keresett?
- Legelõször is annak az aktrixnak a szobaleánya; nem az a szõke, az a másik, az a pisze; az hozott egy bukétot meg egy levelet: a bukét ott van a konyhaablakban egy csuporban, a szobaleánynak adtunk egy cvikipuszit, a levéllel pedig befûtöttünk.
- De hát mi az ördögért fûtöttünk be vele?
- Az volt benne, hogy küldjön neki a kapitány úr pénzt.
- De hát hogy tudja ezt, Pál úr? Hiszen nem tud Pál úr olvasni.
- Éreztük a szagáról.
Richárd nagyot nevetett rajta.
- Hát még ki járt itt?
- A Hortiglender lókereskedõ. Elhozta azt a kétezer forintos paripát, akin a nagy kavalkádon akarunk fincoltatni a hercegasszonyok elõtt.
- Nos?
- Ah! ‘sz nem nekünk való a! Sintérnek való a! Felültem rá alig szorítottam meg a térdemmel, mind a négy lába megroggyant alatta. Csak ránézni való állat az, nem ráülni való. Kidobtam gazdástul együtt az udvarból. Nem ér a négyszáz forintot.
- Azt nem jól tette, Pál úr! Nekem a lóra szükségem lesz; négyszáz forintom pedig nincs.
- Hát hiszen - szólt Pál úr, egyik bajusza szárát végigcsavarintva -, csak úgy dobtam ki, hogy majd visszajön.
Richárd kénytelen volt megint nevetésre fogni a dolgot.
- Hát még ki volt itt?
- Az „úrfi”.
Ezen a címen csak egy embert szokott nevezni Pál úr.
- Az öcsém? Hát annak mi kellett?
Pál úr nagy munkában volt, hogy egy szál forgácsból fogpiszkálót faragjon az urának egy roppant nagy görbe baranyai bicsakkal. El is készült vele.
- Tessék a fogpiszkáló!
- Hát mit mondott az öcsém?
Pál úr nagyon vakarta a fülét meg az ábrázatját.
- Majd elmondja maga - válaszolt fanyarul, s igyekezett összeszedni az asztalmaradékot.
Azonban mintha csak jelenésére érkezett volna, betoppant az úrfi.
A legifjabb Baradlay nyúlánk, gyönge termetû fiú volt; sima, gyermeteg arc, elkényszeredett nyájassággal vonásain, fejét nem büszkeségbõl, de az orrára csíptetett szemüveg miatt tartotta magasra. Mikor bátyjával kezet szorított, annak önkéntelenül az jutott eszébe, hogy van egy reglement a legfelsõbb kormányszék bizonyos hivatalnokai számára, akiknek utasításul van adva, hogy mindenkivel igen nyájasan kell bánni - ex offo.
- Hát szervusz, Jéni; mit hoztál?
Jenõ telhetõ bizalmasságot igyekezett kimutatni.
- Ezúttal csakugyan hoztam valamit. Nem küldenéd ki Pál urat?
- Pál úr, menjen ebédelni!
Pál úr pedig élt municipális jogával, és remonstrált:
- Majd azután, ha az asztalt eltakarítottam!
Ebben meg kellett nyugodni.
- Gyújts rá addig, öreg - kínálta öccsét Richárd.
- Köszönöm; a te dohányod nagyon erõs.
- Talán meg is érezné rajtad õméltósága, hogy csempészett dohányt szívtál? - csipkelõdék Richárd. - No, kiment már Pál úr, beszélhetsz.
- Hát azt akartam veled tudatni, hogy édesanyánktól kaptam levelet.
- Én is.
- Tudatja velem a jó mama, hogy az eddigi havi segélyt meg fogja kettõztetni, s hogy rangomhoz illõen felszerelhessem szállásomat, küldött ezer forintot.
- Nekem pedig azt írja édesanyánk, hogy ha így folytatom a pazarlást, végére járok az egész örökségemnek; ha jobban nem gazdálkodom, sem pénzt nem küld, sem adósságaimat nem fizeti.
- Ez nekem baj. Mert ha én most elkezdem a vígan költekezést, azt fõnökeim rögtön észreveszik rajtam. Nem képzeled, milyen rossz renomét szerez az, ha valakirõl azt gyanítják, hogy úrfiskodik. Az én pályámon csak annak van elõmenetele, aki egészen függ a fõnökeitõl. Mihelyt itt valaki dandy, rangfokozatán felül tart szállást, jobban él, mint a fõnöke; arról azt tartják, hogy dilettáns, s semmi bizalom nincs hozzá többé. Mármost aztán nem tudom, hogy mit csináljak.
- De én már tudom, hogy mit csináljak. Olyan dolgokban nem gazdálkodhatom, amik láthatók. Mindenütt ott kell lennem és mindent „mitmachen”. Hanem majd gazdálkodom abban, ami láthatatlan.
- Hát mi az, ami láthatatlan?
- Amit megeszem. Azt nem látja senki. Ha kiülök az ablakba a fogamat piszkálni, ki tudja felõlem, hogy a „Hét Választónál” diníroztam-e, vagy idehaza traktált meg Pál úr görög olvasóval meg angyalbakanccsal?
- Tudod mit, Richárd? Én azért jöttem hozzád, hogy annak a pénznek, amit anyánk nekem küldött, felét neked adom.
Jenõ e szóknál még a szemüvegét is levette az orráról, hogy bátyja jobban a szemébe láthasson.
Az pedig minden megindulás nélkül rágta a fogpiszkálóját.
- Uzsorára adod?
Jenõ újra felnyomta a szemüvegét, s felhúzta az orrát.
- Ej, ne tréfálj ilyen ostoba módon.
- Hát csak azért adod, hogy segítsem elkölteni neked, amihez te nem értesz? Én biz azt a szívességet is megteszem.
- Gondoltam, hogy te több hasznát tudod venni - szólt Jenõ, s a zsebében készen tartott pénzt odanyomta testvére markába, egy kézszorítást is mellékelve hozzá.
Richárd azt sem mondta rá, hogy „köszönöm”. Köszönje meg amaz, hogy õ elvette.
- Azután mág egy átadnivalóm van - szólt Jenõ rosszul sikerült közönnyel. - Egy meghívó Plankenhorsték holnapi estélyére.
Richárd két könyökére támaszkodva nézett szatirikus mosollyal öccse szemüvegeibe.
- Hát mióta lettél te Plankenhorsték estély-bemondója?
Jenõ kényelmetlenül húzódozva felelt:
- Nagyon megkértek, hogy hívjalak meg a nevükben személyesen.
Richárd erre aztán nagyot kacagott.
- Hát itt az uzsora!
- Micsoda uzsora? - szólt Jenõ, egész méltatlankodással támadva föl helyébõl.
- Az, hogy te udvarolnál Alfonsine-nek, ha utadban nem találnád az anyját, aki téged még nagyon kicsiny embernek tart. Madame Antoinette azonban még maga is igényeket tart a világhoz, nem több harminchat esztendõsnél, s ha hinni lehet a frizõrjének, még szép asszony is. Gárdista koromban sokszor táncoltam vele az elit bálokban, s nemegyszer ismertem rá a dominó alatt, ki ismerõsének szólított. Te ezt mind tudod jól, s gondolod magadban, elviszem a bátyámat elefántnak. Jól van no, öcsém. Meg ne ijedj, nem adom vissza az ötszáz forintodat. Nagy uzsora ugyan, de leszek elefántod. Ülj a hátamra! Amíg te elbolondítod a lyányát, én elbolondítom az anyját.
- De kérlek! - kiálta fel Jenõ, most már igazán ingerülten. - Nekem ott egész becsületes szándékaim vannak.
Richárd végighúzta mutató- és hüvelykujjait az orrán, s vállat vont.
- Hát bánja kõ! Miattam elveheted mind a kettõt.
- De hát eljössz?
- Barátom, hogyne mennék. Vesztrisz híres táncos volt, de õ sem kapott többet ötszáz forintnál egy estére azért, hogy táncoljon.
- No, ne gorombáskodjál velem! Bizony megharagszom rád, s soha feléd sem jövök. Pénzemet megosztottam veled mint testvéremmel; azt te is megteszed hasonló esetben. Arra pedig, hogy jöjj el az estélyre, kérlek mint jó pajtásomat, s az most extra instantia.
- No, jól van, öreg. Ne haragudjál! Megyek veled, ahova akarod. Hanem ha ez extra ügy, akkor most nekem van jogom föltételt szabnom az alkuhoz. Hát ide hallgass!
- Hallgatok.
- Ha azt akarod, hogy elmenjek Plankenhorsték estélyére, tedd meg a kedvemért, beszélj a méltóságos fõnököddel, hogy egy szegény papot, akit ide felcitáltatott ad audiendum verbum, bocsássanak békével haza. Tudod jól, az a mi papunk Nemesdombról, kit ama temetkezési imáért üldöznek most.
- Hogy tudod te azt? - kérdé Jenõ megütközve.
- Hát, csak rájöttem valahogy. Becsületes, jámbor ember az, hagyjátok szaladni.
Jenõ officiózus képeket csinált.
- De én úgy tudom, hogy a kancellár nagyon fel van ellene ingerülve.
- Ej, hagyj nekem békét a ti nagy embereitekkel! Láttam én már mindenféle nagy embert - masculini et faeminini generis - a legelképzelhetõbb mindenféle pongyolában. Tudom én jól, hogy azok is úgy esznek, isznak, ásítanak és horkolnak, mint más ember. Engem meg nem ijesztesz velük. A fõnököd ráncba szedi a homlokát, nagyot horkant az ártatlan delikvensre, s aztán, mikor odább ereszti, jót nevet rajta, hogy de megijesztette. Az a pap becsületes fickó. Egy kicsit eljár a szája. De hát azért az Isten cselédje. Eresszétek békével haza; hadd õrizze tovább az Úr birkáit!
- Jól van no, majd szólok az ügyében õnagyméltóságával.
- Köszönöm, de mármost igazán ülj le, és igyuk meg ennek a szent békekötésnek az áldomását. Pál úr!
Pál úr kompareált.
- Itt egy tízforintos. Hozzon két palack pezsgõt! Egyet nekünk, egyet magának!
Pál úr nagyon meglógatta a fejét kifelé mentében, s erõsen dörmögé magában:
„Én is csak ilyen voltam, mikor ifjú legény voltam.”

MINDENFÉLE EMBEREK
A Plankenhorst család estélyei eltûrt nevezetességgel bírtak a rezidenciában.
A Plankenhorst név elég jó hangzású volt, csak az hiányzott belõle, hogy nem volt elõtte a bárói cím. Hanem azért az özvegy nõt baronesse-nek címezték, mert õ annak született. Még a leányát is megtisztelték e címmel udvarlói. Én bizony nem tudom egész hitelességgel, hanyadik ivadéknál szûnik meg ez a reagens hatással bírni a leányágon.
Plankenhorsték saját házukban laknak a belvárosban, ami Bécsben nagy szó. Hanem az nagyon ódon épület volt már, még Mária Terézia idejebeli stíl szerint, és a földszinti szobák ki voltak adva boltoknak.
Költséges háztartást vittek; hanem nyáron sohasem mentek jószágaikra, a holt idényt is Bécsben töltötték.
Bejárásuk volt a legmagasabb udvarhoz, s ott sokszor voltak láthatók, hanem társaságukat inkább csak a férfi, mint a nõi rész kereste. A bárók, akiknél kezdõdik az ember, s a hercegek, akiknél kezdõdik a nemesember, gyakran nyújtották kezüket a kellemes Antoinette asszonynak, midõn a büfébe vezették, s a bájos Alfonsine-nek, ha táncra vitték; és mikor a hercegek jelmezbálokat adtak, azokból nem hiányzott a két Plankenhorst úrhölgy. Hanem azért nem hallatszott, hogy valamely báró vagy herceg valami komolyabb viszonyt iparkodott volna kötni e családdal.
Az õ estélyeik nevezetesen látogatottak voltak, s azokban sok országos és szívbéli cselszövény lett kifõzve. Hanem az volt a feltûnõ, hogy azokban az estélyekben mégsem az a társaság vett részt, amelyet õk szoktak látogatni. Nem lehetett náluk egy Sedlniczkyvel, Inzaghival, Apponyival találkozni, hanem azoknak tanácsosaival és titkáraival. Windischgraetz és Colloredo hercegeket senki sem kereste ottan; hanem azért voltak jelen tisztes arcú, érdemrendes mellû, aranygalléros katonai kitûnõségek, annál több fiatal életvidám tiszt és nemes testõr. A hölgykoszorú is igen válogatott volt, rang, hivatal, születés által kitüntetett családok hölgyei és kisasszonyai.
Ami pedig a hangot illette, az minden kifogáson fölüli volt, a convenientia és societas szabályait illetõleg. A mulatság igényeit tekintve pedig az az elõnyük volt Plankenhorsték estélyeinek, hogy ott elegáns társaságban lehetett élvezni fesztelenül, ami nem mindig adatik együtt, mert vagy fesztelenül mulat az ember, csakhogy a társaság nem elegáns hozzá, vagy pedig elegáns társaságban mulat, csakhogy decidáltan unja magát mellette.
Plankenhorstéknál mind a két elõny egyesült.
Hanem azért mégis, mikor este kilenc órakor Jenõ teljes bálornátusban elment Richárdért, hogy majd elviszi magával, azt még egészen öltözetlenül találta. A pamlagon feküdt, s valami regényt olvasott.
- Hát te nem készülsz az estélyre?
- Micsoda estélyre?
- Plankenhorstékhoz.
- No nézd, errõl egészen elfeledkeztem! - szólt Richárd felugorva a pamlagról. - Héj, Pál úr!
- Ugyan mondd meg, Richárd, miért húzódozol te olyan nagyon ezektõl az emberektõl, akik olyan nyájasak, olyan elõzékenyek hozzánk, s akiknél olyan jól lehet mulatni.
- No mi baj? - kiálta be az ajtón Pál.
- Jöjjön be, Pál úr, aztán borotváljon meg! - mondta az öregnek Richárd. Nemcsak szakácsa volt az, hanem borbélya is.
- Hiszen már régen akartam mondani, hogy miért nem készül - dörmögé az öreg. - Ha én fejemben nem tartanám, felit is elfeledné dolgának. Pedig a meleg víz is kész már. No, hát üljön le!
Richárd le hagyta magát ültetni egy székre s nyakába köttetni a törülközõt.
- De hát az én kérdésemre miért nem felelsz? - unszolá Jenõ, míg Pál úr a szappant habarta. - Mért idegenkedel Plankenhorstéktól?
- Tudja mennykõ! - felelt Richárd. - Olyan grófhatnám emberek.
Jenõ önbizalmasan mosolygott.
- Én azt nem tapasztaltam.
- No, tartsa az állát! - rivallt Pál úr a gazdájára, s elkezdé a képét körös-körül beszappanozni.
Mikor aztán egészen be volt a képe szappanozva egész a szája széléig, akkor Richárd elkezdett valamit mesélni az öccsének, míg Pál úr a beretvát megfeni a szíjon.
- Te Jéni! Egyszer, mikor Velencében voltam, találkoztam a tengerparton egy faquinnal, akinél volt egy hosszú, horgas végû sodrony. Kérdeztem tõle, mit keres itt. „Ebédrevalót” - felelt a faquin. Éppen apály ideje volt, s a tengerhomokban apró gömbölyû lyukacskákat lehetett látni. A faquin kivett a korcából egy csipetnyi sót, s azt egy ilyen homoki lyukba hintette. Arra egyszerre hirtelen kitolta a lyukból az ujját egy csigabiga, akit úgy hínak az olaszok, hogy „pesce canella”. A faquin hirtelen keresztülütötte rajta a hegyes drótszigonyt, s kirántotta a jámbort a hüvelyébõl. Akkora kis féreg, mint az ujjam. „No bizony barátom, ez sovány ebéd” - mondám a faquinnak. A faquin mosolygott; hosszú madzagot húzott a drót másik végébe, s azután egy sziklához ment, ahol mély volt a víz, oda leeresztette a fickándozó pesce canellát, s egy kis idõ múlva egy nagy bolond stockfischt húzott ki a horga végén.
- Hogy jut neked ez most eszedbe? - kérdé Jenõ, furcsán vonogatva vállát.
- Magam sem tudom én.
- Jobb lesz már nem diskurálni, mert még belevágok a képébe! - förmedt rájuk Pál úr. - Az úrfi csak menjen elõre, a kapitány urat majd transzportálom én, ha ki lesz pucolva. Odatalálunk magunkba is. Tudjuk bizony, hogy a Plankenhorst-házba nem szükség az ablakon felmenni kötéllajtorjával.
Jenõ tanácsosnak találta megfogadni Pál úr utasítását, és bátyjának becsületszavával megelégedve, hogy eljön, õt frizõrje kezében hagyni - nehogy még azt is megmagyarázza, hogy miért olyan bolond a pesce canella, hogy elhagyja a biztos menedéket, s kidugja az ujját, ha sót hintenek rá.
Félóra múlva csakugyan találkoztak egymással Plankenhorsték termeiben. Jenõ sietett bátyját bemutatni a háziasszonynak és kisasszonynak, kik azonnal konstatálták, hogy már volt szerencséjük vele találkozni. Antoinette asszonyság azt is hozzátette, hogy nagy örömére szolgál a kapitány urat saját termeiben is láthatni.
A kapitány úr mondott neki egypár locus communist, s aztán jött más, ennek átadta a helyet.
- Akarod, hogy megismertesselek itt egynehánnyal a társaságból? - kérdé tõle Jenõ.
- Sose fáraszd magad vele! Jobban ismerem én ezeket itt, mint te. Az a martialis termetû feldmarschall amott, ki oly hangosan konverzál, mintha brigádot kommandírozna, az egy élelmezési fõtiszt, ki teljes életében prófuntot mért és szénát porciózott, s nem hallott máskor ágyúzni, mint a császár neve napján. Az a fiatal herceg, ki oly magasra feltett szemüveggel osztja a kegyes mosolygást, az a polizeidirektor titkára; különben igen hatalmas férfi. Az a tiszteletre méltó bankár, ki egyszerre három emberrel beszél, a hasától nem látja a lábát, s óralánca drága fityegõivel játszik, az valami medizinalrat a Sektion für Sanitätstwesennél; a közkórházak vannak rábízva, meglátszik rajta. Az a nyájas kis öregúr, ki talleyrandi finomsággal köt diskurzust mindenkivel, az az államkancellár referense „über öffentliche und private Unterhaltungen”. Az a ferdére festett képû duenna abban a kávészín szalüpben, az Blummenberg bankárnak a felesége, akinél az elõkelõ körök tékozló fiai szoktak adósságot csinálni, s aki ennélfogva mindent tud, mi a legmagasabb körökben történik; s az a fiatal kisasszony, ki itt tõlünk nem messze olyan bizalmas mosolygással beszél egy hozzád hasonló öreg ifjúval, az a leggonoszabb spion, aki valaha titkokkal kereskedett; különben igen szeretetre méltó, kis, naiv leányka.
Jenõ igen fanyar képet csinált mindezekhez. Úgy tetszett neki, mintha Richárd bátyja nem valami éppen nagyon megtisztelõ véleménnyel volna errõl az egész társaságról.
- Többet ér ennél az egész kompániánál az a kis szobalyány, akivel a lépcsõn találkoztam - szólt másfelé fordítva a beszédet Richárd. - Ej, de helyes kis gyerek! Nem tudom, ide tartozik-e. Már annak a kedvéért eljárnék az estélyeitekre. Mikor elszaladt mellettem, megcsippentettem az orcáját, de mondhatom, hogy olyat koppantott a kezemre, hogy most is sajog bele.
Ezt már Jenõ hallgatta is, nem is, mert éppen közeledett feléjük egy elõkelõ kitûnõség, akire már messzirõl el kellett kezdeni a mosolygást.
Akkor aztán Richárd is arra fordult, hogy meglássa, ki kényszeríti az öccsét ily önkéntes nyájasságra!
Egy magas, szikár úr, egész termete csupa szeglet, arca egy rendetlen prizma, szegletbe menõ szemöldök, hegyes szegletû orrhegy, trapezialis állkapca, divergens, hegyes bajuszok a felsõ ajk fölött, s azokkal trigonometrice ellentétes, kis, hegyes szakáll az alsó ajk alatt.
Richárd ezt az alakot is igyekezett magában kitalálni.
„No, ez a valaki, akire most itt az öcsém egy távmosolyt intéz, kétségtelenül fõ udvari kurír a spanyol követségnél.”
Hanem most az egyszer megjárta lavateri tanulmányával.
A szegletes úr öccsét csak úgy per tangentem üdvözölve, egyenesen õhozzá lépett, s mindkét karját bizalmasan megveregetve becézõ tenyereivel, nyájasan és magyarul szólítá meg:
- Szervusz, Richárdkám! Szervusz.
Richárd hidegvérrel visszaadta neki a köszönést:
- Szervusz.
Mire a szegletes úr az egyik bajuszán egyet rántott, mintha a válasz nem lett volna egészen ínyére, míg Jenõ zavarodottan harapott ajkába, mintha neki kellene a maga száját megharapni azért, amit Richárd mondott.
Richárd pedig azt hitte, hogy ez a valaki, aki õt itt most tegezi, valahol valami államkancellári bálban bruderschaftot ihatott vele, s még most is emlékezik rá, amit pedig õ reggelre elfelejtett. Lehet a világon ilyen jó pajtás még sok.
- Hát hogy vagy, hogy? - kérdé a szegletes úr familiáris bizalmaskodással.
- Keményen - felelt Richárd. - Látom, te is jól ki vagy keményítve.
A szegletes úrnak ez sem tetszett, most már az alsó ajkán meghagyott ecsetformát kezdte húzogatni.
- Holnap indulok haza. Mit izensz édesanyádnak?
- Hát te is azon a tájon lakol?
Erre a kérdésre mind a két hegyes bajusz felvonult az orrig, míg Jenõ testvér iparkodott olyan képet csinálni, mint aki nem hallgatja, hogy mit beszélnek mellette.
- Nos, mit izensz édesanyádnak? - ismételte a szegletes úr.
- Csókolom a kezeit.
E szóra a prizmatikus arc szögvonalai egyszerre más kombináció szerinti összeszögellésekre alakultak, amit más ember arcán gyöngéd kedveskedésnek fognánk nevezni.
- No, ezt át fogom neki adni - szólt a szegletes úr megragadva mindkét kezével Richárd jobbját. - Bizonyos lehetsz felõle, kedves Richárd, hogy kézcsókodat a legnagyobb hódolattal fogom én magam kedves, szeretett anyádnak átadni. Én személyesen.
- No iszen nem szükséges éppen ilyen nagy pontossággal járnod el e megbízásban, mert hiszen én sem adtam neked a kézcsókot in natura.
- Ühm - dörmöge erre magában a szegletes úr, s alsó ajkát oly mélyen behúzta fogai közé, hogy a kis pemzliforma szakáll feltolakodott a két bajusz közé harmadiknak.
Veszedelmes volt azt a kérdést kockáztatnia, hogy „te talán nem tudod, kivel beszélsz?”, mert ha erre az a válasz jön, hogy „de igen”, akkor az eddig váltott szavak igen nagy mértékét fejezik ki a fumigálásnak. Másképpen kellett a való felismerésére vezetni a tudatlan ifjút.
- S hát te magad nem szándékozol lejönni?
- Talán, ha concentrirung lesz Pesten, és az ezredemmel leparancsolnak.
- Kaphatnál szabadságidõt, ha le akarnál jönni a vármegyébe.
- Hát ott mit látnék?
- Nagyobbszerû concentrirungot és igazi, nem scheingefechtet, hol az ország elsõ kapacitásai fognak megmérkõzni egymással, s látni fognád, hogy vannak még a csatatéren kívül is ütközetek, mikben az igaz hûség kipróbáltatik.
- Igen? Ólmos bottal. Restauráció lesz megint?
- Nem, édes öcsém. A szellem és igazság fegyvereivel; azon fegyverekkel, mikkel dicsõült atyád küzdött egy magas cél diadaláért; s amely küzdelem folytatására lesztek hivatva ti.
- Ahhoz nekem se pénzem, se eszem.
- Majd megjön mind a kettõ. S amíg ti, a dicsõült fiai elfoglalhatjátok azt a helyet, melyet halhatlan atyátok minden viharban megállott: addig helyettetek ott leszek én, ki a szent küzdelem folytatásában, ha nem oly vaskézzel is, mint az övé, de hasonló vasakarattal fogok kitartani. Adieu, kedves Richárd. Én még az éjjel utazom. Adieu. Kedves anyádnak meg fogom mondani, hogy te egészséges vagy. Elsõ dolgom lesz, hogy vele szóljak, ha megérkezem Nemesdombra; ha éjfélben érkezem is. S ha én szóltam vele, õ hívatni fog téged. Õ nagyon szeret téged. Adieu, kedves Richárd.
A szegletes úr jól megrázta Richárd kezét, s oly kegyteljes mosollyal vált meg tõle, mintha az csupa merõ hízelkedésekkel traktálta volna.
Jenõ a diskurzus vége felé odább sandalgott, hogy még tanúnak se legyen jelen, s iparkodott valami látszólagos társalgást kezdeni a titkokkal kereskedõ naiv kisasszonnyal. Amint pedig fél szemmel észrevette, hogy a szegletes úr elvált Richárdtól, sietett bátyjához vissza.
- No, te ugyan gyönyörû sottise-okat csináltál ezzel az emberrel!
- Miféle sottise-okat? - kérdé az, semmirõl sem tudó képpel.
- Hát elõször is visszategezted.
- Hát ha õ per tu szólíta meg.
- De hát nem ismered? Ez Rideghváry.
- Nem bánom én, ha Melegváry is.
- Családunknak régi bensõ barátja, kit sokszor láthattál odahaza.
- Ej, ha én minden fizázsra emlékezném, amit valaha a házunknál láttam nyolcesztendõs koromig, amikor a katonaiskolába felhoztak. Biz én nem rajzoltam le az albumomba Betegváry vagy Micsodaváry úrnak a fizimiskáját; pedig egy línea segélyével könnyen tudnék ilyen arcképet architektúrázni.
Jenõ iparkodott bátyját félrehúzni valami szögletbe, hogy meg ne hallja valaki más is, mit beszél.
- De kérlek - súgá fülébe -, ez igen nevezetes ember.
- Én megengedem neki.
- Ez az adminisztrátora a vármegyénknek.
- Hát az a vármegye dolga.
- És még más valami is... Nekünk leendõ mostohaapánk.
- Hát ez az anyánk dolga.
Richárd e szónál hátat fordított öccsének.
Jenõ még akart neki valamit mondani, hanem az lerázta nyakáról.
- Hagyj nekem békét a te Erdegváry uraddal. Nem azért jöttünk mink ide. Eredj kurizálni Alfonsine-nek; most nincs körülötte más, csak az a nyaffadt hofsekretär extra statum; azt már csak ki tudod szorítani a helyébõl. Aztán emlékezzél arra a történetre a pesce canelláról meg a stockfischrõl.
Jenõ tréfás nehezteléssel bökte oldalba bátyját ujjával.
- Ej, te gonosz! Hát melyikünk a pesce canella - melyikünk a stockfisch?
- Most a hofsekretär a pesce canella, s te vagy a stockfisch; hanem ha egy náladnál különb épouseur kerül a halászatba, akkor te leszesz a pesce canella, az lesz a stockfisch.
Jenõ csóválta a fejét, és mosolyogva ment odább, pedig igazán haragudott a tréfáért.
Richárd egy óra hosszat táncolt és unatkozott Plankenhorsték termeiben. Kártyázni ott éppen nem szoktak; ettül ment volt a hírük. Volt ugyan fiatal hölgy e termekben elég, s Richárd hírhedett csábítónak volt kikiáltva, hanem az untatta éppen legjobban, hogy ez olyan könnyû mesterség. Asszony, leány, mind olyan egyforma.
Richárd teljes öntudatával bírt annak a szomorú szerencsének, hogy õutána minden asszonyféle bolondul; szép és kevésbé szép, ifjabb és években gazdagabb. Csak köszönnie kell; viszonoztatik.
Egy szobaleány, ki az arcát megcsippentõnek kezére üt, ránézve új dolog.
Még eddig nem talált sem férfira, ki a küzdésben, sem nõre, ki a szerelemben mestere lett volna.
Egyszer megint összeakadt az öccsével.
- Nem jössz egy csésze teát bevenni a büfébe?
- Nem bánom.
Jenõ arca sugárzott a dicsõségtõl. Bizonyosan diadalmas elõhaladásokat tett Alfonsine-nél.
- Nézd csak - szólt Richárd a büfébe érkezve -, ott van az én cicuskám, csakugyan rumot és limonádét oszt a kredencben a vendégeknek.
- Te szerencsétlen! - kiálta rá Jenõ. - Egyik bakot lövöd a másik után, mint valami új Parlagi Jancsi. Hisz az nem szobaleány, hanem Edit kisasszony, a család egyik nõrokona.
Richárd megütközve állt meg.
- Micsoda? Ez a családhoz tartozó rokon? Akit egyedül hagynak este a lépcsõn alá s föl szaladgálni, s az estélyen rumot, limonádét engednek vele osztogattatni a vendégeknek?
Jenõ a vállait vonogatta.
- Tudod, nagyon szegény rokonok leánya, csak így kegyelembõl tartják. Aztán még egészen gyermek. Tán tizennégy-tizenöt éves, nem esik beszámítás alá.
Richárd végignézte öccsét.
- No, nem is volt hát ez a te háziasszonyod bárónõ soha.
- De hát mit csináljon ilyen szegény rokonoknak felfogadott leányából? Baronesse-nek nem nevelheti.
- Ne fogadná fel. Hát így mi lesz belõle? Valami úrféle el nem veheti ilyen cselédi állásban; valami szegény ember pedig nem emelkedhetik hozzá, elõkelõ származásánál fogva.
- Az mind igaz, kedves Richárd, hanem az engemet mind nem érdekel.
Richárd aztán otthagyta az öccsét, s odament a kredenchez, ahol Edit kisasszony osztott cukrot és narancsot.
Edit csakugyan gyermek volt még: telt, piros arcú, eleven alak, szemekkel, mint az égõ parázs, és nevetõ korallpiros ajkakkal; feltûzött hajat viselt, ez volt egész fejdísze; sûrû, fekete és ragyogó; vékony, fekete szemöldei és finom metszésû orra szelídebb kifejezést adtak merész tekintetének, mint aminõt talán szenvelgett.
Õ egészen otthon találta magát ebben a szerepben, ami neki volt juttatva. Tetszett neki ez a fesztelen bizalmaskodás, amivel a vendégek viseltettek hozzá, hogy úgy bántak vele, mint egy gyermekkel, mint egy cicával. Legalább karmolhatott érte.
Richárd közelített a leányhoz, az pedig nemhogy durcásan fordította volna el tõle fejét, amihez az elsõ találkozás után teljes joga lett volna, sõt gúnyos daccal mosolygott feléje azokkal a csillagszóró szemeivel, s mikor Richárd odalépett a kredenchez, azt mondá neki:
- Ahá! Fél most tõlem, ugye?
Eltalálta. Richárd csakugyan olyasvalamit érzett.
- Edit kisasszony, én bocsánatát kérem. De hát hogyan engedik kegyednek, hogy este egyedül járjon a lépcsõn, ahol annyi ember megfordul?
- Ah, azok mind ismernek már engem. Aztán dologban jártam. Ön szobalyánynak nézett, ugye?
- Valóban azt akartam mentségemre felhozni.
- De hát azzal is úgy kell bánni, mi?
Ezzel csakugyan megakasztotta Richárdot; erre nehéz volt megfelelni.
- Nomármost mondja meg, hogy mit parancsol; aztán menjen a táncterembe: ott már várják.
- Nem kell biz énnekem, kisasszony, se mandulatej, se citromvíz, hanem adja ide a legkisebbik ujjacskáját a kezének, arra, hogy megbocsát.
- Menjen, menjen, nem adom önnek a kezemet, mert önnek rossz keze van.
- Ha azt mondja, hogy rossz kezem van, holnap megverekszem valakivel, s levágatom ezt az én rossz kezemet tõbül. No, akarja, hogy levágassam ezt az én bûnös kezemet, amely önt megbántotta? Engemugyse, holnapután fél kézzel fog látni.
- No menjen, ne bolondozzék; inkább nem haragszom - szólt a gyermek, s odaadta - nem a kisujját, hanem az egész tiszta, õszinte, meleg kezét, hogy Richárd kezébe szoríthassa azt.
Nem volt éppen a közelben, aki ügyelt volna rájuk. És akkor azt mondta Richárd annak a kis leánynak:
- Most pedig lelkemre fogadom kegyednek, hogy soha, még csak szemem tekintetével se bánthassam meg kegyedet, még a szememet sem fogom kegyedhez tovább emelni, mint eddig a kézig.
És megtartotta, amit mondott; mert amint az eleresztett kéz a leányka termetén aláhanyatlott, lesütötte elõtte a szemeit, és úgy vett búcsút, hogy még csak a szemébe se kacsintott.
Mikor éjfél után ismét együtt hazakocsizott a két testvér, Jenõ úrfinak nagyon feltûnt, hogy bátyja ezúttal nem kötõdik vele.

A BAKFIS
Richárdot azután nem kellett nagyon erõltetni a Plankenhorst család látogatására; járt oda magátul is eleget.
Udvarolt a háznál mindenkinek; a háziasszonynak, a leányának és mindennapos vendégeinek. Azt hitte, azért majd nem látnak bele.
Jenõ öccsét túl boldoggá tette vele. Az ifjú õrülésig szerelmes volt Alfonsine-be.
Az igaz, hogy igen szép hölgy volt; eszményi arc, alak. Finom, tökéletes vonások, nemes hajadoni tekintet; báj és kellem minden arcjátéka.
De milyen sötét lélek lakott ez angyalarcon belül! Ez a két ragyogó, égszínkék szem balcsillagzat volt; minõrõl azt mondta az asztrológ: „Aki e csillag alatt útra indul, elvesz az!”
Egy este a szokott estély végeztével szobaleányával vetkõzteté magát Alfonsine. Külön hálószobája volt anyjáétul.
A komornáját mamzel Bettinek hítták.
Mikor egyedül voltak, azt kérdezé komornájától Alfonsine:
- Mit csinál a bakfis?
Bakfis persze annyit tesz, hogy sült hal. Hanem akik a német nyelvben e szónak valami különös gyöngéd értelmet akarnak adni, azok gondolnak alatta holmi olyan kis felserdült leánykákat, akik már nem gyermekek, de azért még ráérnek várni a fõkötõig; akik még ártatlanok és ostobácskák; akik már éreznek valamit a szívükben, de nem tudják, hogy mit; fecsegnek, és nem tudják, hogy mirõl; a tréfát komolynak, a komolyat tréfának veszik, s a legelsõ szép szót, amit nekik mond valaki, arany gyanánt kapják. Ez a bakfis.
- A bakfis tanul úszni - felelt ravasz arcfintorítással a mamzel.
- Még mindig vezérkötélen? Még nem szabadult fel?
- Majd nemsokára - szólt Betti, Alfonsine hajfürtjeit kibontva, hogy éjre másként fonja. - A múltkor, hogy kibontotta a haját, azt kérdezte: „Melyikünk haja hosszabb? Az enyim vagy Alfonsine-é?” - s körül beterítette magát vele.
- Haha! A bakfis!
- Én azt mondtam neki, az övé szebb.
Ezen mind a ketten összenevettek.
- Tehát tudja már magáról, hogy szép?
- Afelõl én is igyekeztem õt felvilágosítani, hanem ez éppen ellenkezõ hatással van rá. Egyszer felvilágosítottam afelõl, hogy igen jól áll neki a nevetés, gyönyörû fogsorai vannak; azóta, mikor nevet, befogja a száját. Máskor megmagyaráztam neki, hogy szép, magas homloka milyen vidám tekintetet ad arcának; azóta lehúzza a haját a homlokára, hogy keskeny legyen.
- Kérkedés az! Azt mondja magában: „Annyira szép vagyok, hogy el kell titkolnom egy részét.” Nem ábrándozik-e?
- Furcsa az nála. A minap a baronesse-nek egy fõkötõjét föltette a fejére, s megnézte magát a tükörben, s aztán nevetett: „Milyen különös volna az, ha én asszony volnék.” És azóta sokszor elõhozza azt, és képzelgeti magában: „Vajon mi dolgom volna nekem, ha asszony volnék? Ezt fõzném, azt fõzném az uramnak. Este várnám a kandalló mellett, hogy hazajön; egymás mellett ülnénk, aztán olvasnánk egy könyvbül, ennénk egy tányérról, innánk egy pohárból, aztán úgy neveznõk egymást, hogy »szívecském«. Ha mulatságba mennénk, mindig egymással táncolnánk.”
- Tehát gondolkozik felõle? - szólt Alfonsine, ravasz tekintettel pillantva fel Bettire.
- Sokszor elõhozom neki, hogy milyen rossz sorsa van itt. Milyen megvetõleg bánik vele a két baronesse; hogy lenézik, szidják, mint a cselédet, nyomorultul járatják, akár egy szobaleányt; azon sokat kesereg.
- Az jó.
- Elõttem ugyan mást mond. Azt mondja, hogy ez mind jól van így; de én sokszor rajtakapom, hogy éjjel, mikor azt hiszi, hogy mindenki alszik, sír és nyugtalan.
- Beszél-e valakirõl?
- Minden férfiról szokott fecsegni, aki csak a háznál megfordul; kibeszéli, amit gondolt felõlük: ez szép ember, az kiállhatatlan, ez tréfás, amaz unalmas. Csak egyrõl nem akar beszélni soha.
- Tudom.
- Hanem ha annak a nevét elõhozom neki, mélyen elpirul. Arról azután hiába beszélek neki akár jót, akár rosszat - nem tudok belõle kivenni semmit.
- Hát az jár-e körüle nagyon?
- Vigyázok rá. Szörnyû óvatos. Ahol összetalálkozik Edittel, más ráncba szedi arcát, szemébe nem kacsint, fejhajtva üdvözli; alig szól hozzá pár szót. Ismerem én már ezt.
- Szegény kis bakfis! Csináljon neki örömet, Betti! Holnap új ruhát kap. Egy öltönyömet elrontotta a szabó; az neki jó lesz.
Betti mamzel nevetett.
- Azt a rózsaszín tarlatánt? Hisz az báli ruha!
- Azért jó lesz neki. Hadd örüljön neki. Beszéljen neki olyanformát, hogy eddig csak azért volt mellõzve, mert úgy tekintettük, mint gyermeket. De most már kinõtt belõle, s most már õ is házi kisasszony lesz. Taníttatjuk táncolni, zongorázni, énekelni.
- Komolyan?
- Csak mondja ezt neki. Be lesz ezután vezetve a társaságba; meg lesz mindenkinek mondva, hogy õ családtag.
- Ha ezt ma este elmondom neki, reggelig nem alszom tõle, mert folyvást arról fog beszélni. Különösen az énekléshez nagy kedve van.
- Szegény kis bakfis! Ugyan tegye meg neki ezt az örömet.
...Ó, szívtelen Jezabel!
Néhány nap múlva meghívást kapott Richárd Plankenhorstékhoz.
Csak en famille lesznek; whistpartie, teázás és Alfonsine énekel.
Richárd örömest fogadott már minden meghívást e családhoz, akármilyen unalmas mulatságokkal kecsegtettek is azok.
Nem is úriaskodott a késõn jövetellel, inkább elõreigazította az óráját, hogy legyen mentsége, ha õ az elsõ megérkezõ.
Most is úgy járt.
Az elõszobában, hol a komornyik átvette a kardját, köpönyegét, még nem látott idegen felöltönyt a fogason.
- Talán én vagyok megint a legelsõ? - kérdé a komornyiktól.
- Igenis - felelt az mosolyogva, s nyitotta elõtte a teremajtót.
A teremben mamzel Bettivel találkozott Richárd; az tett-vett valamit.
- Korán jöttem tán, mamzel Betti?
A mamzel pukkerlit csinált és mosolygott.
- A baronesse még nincsen idehaza, de mindjárt haza fog jönni. A kisasszony odabenn van.
Richárdnak nem volt ez új dolog. Akárhányszor találta Alfonsine-t egyedül (természetesen társalkodónéja ráadásával), kellemesen el lehetett vele fecsegni. Finom emberszóló volt. Zongorázni és énekelni is tudott csinosan.
Most is hallott a két szobán keresztül valami énekhangot Richárd; csupán az tûnt fel neki, hogy ez a hang sokkal erõsebb és csengõbb, mint különben szokott lenni; de hát, gondolhatta, talán olyankor mindenki jobban énekel, ha nem hallgatják - ha ugyan gondolt efelõl valamit.
Benyitott a harmadik szobába, honnan az énekhang jött - és ideje maradt észrevétlenül maradhatni a meglepetés nehány pillanatáig. A zongora elõtt nem Alfonsine ült, hanem valaki más. Az elsõ percben alig akart ráismerni Richárd.
Edit volt az, szokatlan, bálias öltözetben és hajdíszítéssel. Rózsaszínû, kivágott ruhát viselt, mely szép nyakát, gömbölyû vállait látni engedé. Valami népies románcot énekelt iskolázatlan, de szimpatikus, csengõ hangon, s hozzá, tudatlanok szokása szerint, egy ujjal verte a zongora billentyûit. Egyedül volt a szobában.
Richárd sokáig megengedte magának, hogy ezt az elefántcsonton ugráló kezecskét bámulja, míg egyszer Edit felvetve szemeit a zongoráról, megpillantá a hozzá közelítõt.
Elsõ mozdulata az volt, hogy kezével betakarta a keblét. Még szokatlan volt neki ez a viselet. Hanem azután eszébe jutott, hogy oda éppen rossz helyre tette a kezét, s azután végigereszté azt rózsaszín ruháin, s eléje lépett az õt üdvözlõnek.
Arca égett, és szíve dobogott erõsen, hangja alig akart szolgálatára lenni, midõn Richárdnak rebegé:
- A bárónõ nincsen idehaza.
Richárd úgy szánta szegény gyermeket.
- És Alfonsine kisasszony? - kérdezé tõle.
- Együtt mentek el. A Burgba hívattak sietõsen. Csak késõn fognak hazajönni.
- Öcsém nem volt itt?
- Õ még korábban elment.
- S nem mondta a bárónõ, hogy vendéget vár?
- Azt mondta, hogy komornyikját megbízta eljárni a mára meghívottakat, hogy a „cercle” holnap tartatik meg.
- Csodálatos, hogy azt nekem nem mondta a komornyik, mikor bebocsátott. Bocsánat, Edit kisasszony, hogy háborítottam kegyedet. Üdvözletemet, kérem, adja át a bárónõnek.
Azzal meghajtotta magát hidegen, komolyan, és eltávozott.
Szándéka volt a komornyikot megpirongatni a mulasztásért, hanem azt nem találta az elõszobában sehol. S a fõajtó, amelyen a lépcsõtornácra ki kelle jutnia, be volt zárva s a kulcs lehúzva a zárról.
Arra kellett magát szánnia, hogy ismét a nagytermen keresztül a cselédszobákhoz vezetõ ajtón át távozzék el.
Azt az ajtót is zárva találta.
Még egy kijárást ismert, melyen keresztül a konyhából szoktak az ebédlõbe járni. Azt is megpróbálta, az sem nyílt ki.
Az ebédlõben volt a csengettyûhúzó, mely a cselédségnek szól; azt megrántotta háromszor-négyszer erélyesen, azután várt sokáig - semmi nesz.
Még egyszer visszament az elõszobába, azt még mindig üresnek találta. Itt senki sincs.
Szíve oly hangosan dobogott, hogy felriasztá alvó lelkét.
Itt valaki egy végzetes játékot ûz, melynek nem tudja még, mi lesz a vége.
Ismét letette kardját, köpenyét, s visszatért abba a szobába, ahol Editet hagyta.
Lépteinek hangjára eléje jött a leány. De most már nem égett az arca rózsapírban, halavány volt. Szemei nyugodtan néztek Richárdra. Nem remegett, nem volt zavarban.
- Megbocsásson, Edit kisasszony - szólt Richárd -, minden ajtót zárva találok magam elõtt, s az egész háznál senki sincsen, aki kieresszen.
Az oldalfalon Alfonsine életnagyságú arcképe volt nagy, aranyos rámában. Richárdnak úgy tetszett, mintha e szép tündérarc kegyetlenül mosolyogna e jelenetre.
Edit azonban nyugodt közönnyel felelt:
- A cselédek bizonyosan az udvarra mentek. De ez nem baj. Itt van a fõajtónak második kulcsa, azzal én majd kibocsátom önt.
A falon függött egy nagy antik rácsozatú, remek kulcstartó. Editnek Richárd mellett kelle elhaladnia, hogy e kulcstartóhoz jusson. Midõn melléje ért, Richárd elállta az útját.
- Egy szóra, Edit! Tudja-e ön, mire gondolok én most e percben?
Úgy tetszett, mintha az az angyali szép arckép ott a falon az ifjú vállán keresztülhajolva a kárhozat szóváltását folytatná annak feldobogó szívével. Richárd úgy érzé, mintha az egész világ égne körülötte.
Hanem a leány, akinek útját állta, nyugodt maradt, s a legnagyobb lélekjelenléttel felelt neki:
- Ön azt gondolja most magában, hogy „én ennek a leánynak egyszer megfogadtam, hogy még a szememmel se sérthessem meg, tekintetemet sem fogom a kezén túl emelni”.
S a leány két keze összekulcsolva volt ölében.
- Úgy van - szólt Richárd, s keble egyszerre egy egész pokol nyomásátul szabadult meg. - És most egyet kérek öntõl, Edit kisasszony. Sürgetõs levelet kell írnom a bárónõnek. Adhat kegyed nekem írószereket?
Edit a bárónõ íróasztaláról felhengeríté a mûvészi tolólapot, s odamutatott.
- Tessék.
Richárd leült az asztal mellé, és írt. Rövid volt, amit írt, hamar készen lett vele. Azután borítékba tette, s azt ostyával lepecsételé.
Edit ez idõ alatt folyvást nyugodtan állt az íróasztal túlsó oldalán, összetett kezeit ölébe leeresztve.
Richárd fölállt, és eléje lépett a lezárt levéllel. Arca nemes volt és tekintete fennkölt. A leánynak egész lelke szemeiben élt, midõn ez arcot vizsgálta.
- És miután kegyed el tudta a szívemben olvasni, hogy mit gondolok, most el fogja tudni olvasni azt is, hogy mit írtam a lezárt levélben most.
S azzal eléje tartá a levél pecsétes felét.
- El tudja-e olvasni?
A leány pedig, amint kezei össze voltak kulcsolva, lassankint fölemelé azokat egész arcáig, s így összekulcsoltan homlokához szorítá azokat, nem gondolva rá, hogy ezzel fölszabadítja a szemközt álló tekintetét, hogy szemeibe láthasson, és megláthassa azokban a kétségbeesés, a gyönyör, a fájdalom és felmagasztulás csillagcseppjeit.
- Igen, e levélben ez van írva - monda Richárd -: „Asszonyom, én öntül nõül kérem Editet; egy év múlva nagykorú leszek, akkor eljövök érte. Addig bánjék ön úgy vele, mint az én menyasszonyommal.”
És azzal odanyújtá a leánynak a levelet.
Edit ajkaihoz szorítá hosszasan, kínosan a levél pecsétjét, s úgy nyújtá azt vissza Richárdnak.
Azután Richárd is ajkával érinté a pecsétet, mely kedvese csókjátul volt meleg. Ez volt eljegyzésük csókváltása.
- Át fogja ön adni e levelet a bárónõnek?
Edit némán inte fejével, és a levelet keblébe csúsztatá.
- S most egy évig ne szóljunk egymásnak arról, amit egymásról gondolunk. Isten önnel - szólt Richárd. - Ne kísérjen ön ki! Meg ne lássa valaki ezeket a könnyeket. Ezek már az enyéim. Mutassa meg, melyik a fõajtó kulcsa. Most elviszem magammal, s holnap vissza fogom küldeni.
Richárd maga átvette a fõajtó kulcsát, és eltávozott. Még akkor sem volt a többi szobákban senki. Kinyitotta magának az ajtót, újra be is zárta, és nem talált a házi cselédség közül senkit sem folyosón, sem udvaron.
A leány pedig, mikor Richárd léptei elhangzottak, leborult a földre, s ahol Richárd legutoljára állt, a bársonyszõnyegen meglátszott léptének helye, a leány megcsókolta kedvese lábának nyomát.
Nagyon késõ volt, midõn a baronesse és leánya hazaérkeztek. Edit már saját szobájában volt akkor, azazhogy abban a szobában, melyet mamzel Betti osztott vele.
- Küldje be a bakfist! - parancsolá Alfonsine.
Edit bejött.
- Még ébren voltál, Edit? - kérdé Antoinette asszony.
- Igen, nagynéném.
Antoinette vallató tekintettel kémlelt Edit szemeibe. Nem találta bennük azt, amit keresett. Inkább valami szokatlan önbizalmat, ami eddig nem volt sajátja.
- Nem keresett valaki, míg odavoltunk? - kérdé tõle.
- De igen, Baradlay kapitány.
Mind a két hölgy kereszttûzbe vevé Edit arcát. Hasztalan. Nem gyullad az ki többet erre a névre. Az most már jó helyen van a szívben, s nem szalad ki az arcra minden megszólításnál.
- „Várt” reánk a kapitány? - kérdé Antoinette.
- Csak addig, míg e levelet megírta nagynénémhez - szólt Edit hidegen, s átadta Plankenhorstnénak Richárd levelét.
Most az úrhölgyön van a sor, hogy arca kigyulladjon, midõn e levelet elolvasá.
- Tudja ön, mi van e levélben? - kérdezé izzó tekintetet vetve a leányra.
- Tudom - felelt Edit, s tekintetében annyi öntudat, annyi nemes büszkeség volt, hogy Antoinette dühe megzsibbadt bele.
- Mehet ön szobájába, s lefekhetik.
Edit ment.
Antoinette dühösen veté oda leányának Richárd levelét.
- Nesze! Ez a te õrült eszednek a mûve!
Alfonsine elsápadt, és reszketett a dühtõl, mikor e levelet végigolvasá. Nem tudott szóhoz jutni.
Anyjának arca ki volt kelve a haragtól.
- Azt gondoltad, ugye - szólt összeszorított fogai közül szûrve a szót -, hogy minden ember... Palvicz Ottó!
Ennél a névnél visszatekintett anyjára Alfonsine; és ami gyûlölet, keserûség, bosszú és anyagyilkos kegyetlenség volt ez egyetlen tekintetben, azt szó nem mondhatja ki.
- A te ostoba játszmád el van veszve - szólt Antoinette, a levelet darabokra tépve -, most majd jövök én az enyimmel.

A ZSIBÁRUS
Richárd úgy érzé magát, mikor hazament, mintha lovon ülne, melynek szárnyai vannak.
Csak most kezdett még magára ismerni.
A szibarita léhaság után, melyben eddigi napjai eltöltek, valami nemes dac keletkeztét érezte szívében, melynek elsõ neve: az üldözöttek iránti hajlam.
Egészen meg volt magával elégedve a mai nap kimenetelén.
Átérzette az egész kísértést, és élvezte a felmagasztaltságot, melyet diadalával teremtett.
Annálfogva, mikor hazaérkezett, egészen idegennek érezte magát garzonlakásában.
Minden tárgy emlékeztette valakire, akit szeretett volna már elfeledni. Itt egy szõnyeg, ott egy tabouret, amott egy pár papucs, a falon egy óravánkos; mind gyöngéd viszonyok emlékei, mikre visszatetszéssel tekint mostan.
- Pál úr! - kiált öreg vitézének.
- Mi tetszik?
- Rakjon tüzet a kandallóba!
Pál úr azt igen természetes indítványnak találja.
Hanem hogy átkozott nedves a fa, nem akar egyhamar meggyulladni.
Richárd íróasztala fiókjából elõkeres egész csomag leveleket, miknek illata, színes borítékja elárulja gyöngéd tartalmát.
- Ezekkel alágyújthat.
Pál úr cselekszi azt nagy gyönyörûséggel.
A kandalló tüze vígan fellobog a gyöngéd levelek tüzétõl.
- Pál úr! - kezdi Richárd. - Holnap nagy campagne-ra megyünk.
Pál úr örül annak nagyon.
- Ezt a sok cókmókot nem hordhatjuk magunkkal a táborozásra. Legyen rajta, Pál úr, hogy ami bútorféle van, azokon adjon túl, amik pedig holmi emlékek, képek, hímzetek, azokat rakja tûzre.
- Értem, kérem alássan - felel Pál úr.
Richárd kapitány ágyával szemközt, az alcoven oldalfalán függ egy remek olajfestmény nagy aranyrámában, mely egy hírhedett szépség arcképe volna, ki magát Richárd kedvéért lefestette - mint Danae.
- Ezt a képet is pusztítsa el, Pál úr! - rendelkezék Richárd.
- Meglesz - szólt biztatólag a vén huszár.
Még azután minden fiókját összekutatta Richárd, kihányt belõlük hajfürtöket, száraz virágokat, színes szalagcsokrokat, „mind tûzbe velük”, s miután meggyõzõdött róla, hogy semmit sem hagyott fenn, mely a múlt emlékeibõl kísérteni visszajárjon hozzá, még egyszer rábízta Pál úrra, hogy a masszívabb darabokat is pusztítsa el távolléte alatt, s aztán könnyebbült lélekkel ment vacsorálni.
Nem is sokáig mulatott odakinn, idejekorán hazatért lefeküdni, s mikor vetkõzni kezdett, nagy megelégedésére látta, hogy Danae csábító képe nem vet rá többé a falról epedõ szemeket.
Olyan jó meleg volt szobájában az elégetett emlékektõl.
Reggel jókor bejött hozzá Pál úr kifényesített csizmáival, s megkérdezé tõle: no, hát hogy aludt?
- Igen jól, Pál úr, köszönöm kérdését. Látom, hogy jól eltakarított innen mindent. Hanem hát mi lett annak a képnek a rámájával? Csak nem égette el azt is?
- Azt „is”? - kérdé Pál úr sajátságos bámulattal. - Hát azt gondolja a kapitány úr, hogy azt a képet elégettem?
- Hát mit?
- Hát mit? Csak nem ettem gilvagombát, hogy azt a szép képet a kályhába dobjam!
- Hát mit csinált vele?
Már hiszen megkövetem, én is voltam ifjú legény, nekem is csinált a szeretõm gyöngyös dohányzacskót a nevem napjára; de mikor azután megcsalt a szeretõm, én nem dobtam a gyöngyös dohányzacskóm a kemencébe.
- Hát mit csinált vele?
Pál úr felhúzta a szája bal szegletét a szeméig, s hamisan hunyorított egy nagyot.
- Bevágtam a zsidónál, s beittam az árát!
Richárd haragosan hajítá le magáról a paplant.
- Csak nem vágta be kend az én képemet is a zsidónál?
Pál úr nagyszerû vállakat vont erre a kérdésre.
- Furcsa biz az; azt mondta kapitány úr, hogy pusztítsam el a háztul.
- No igen; azt értettem alatta, hogy vesse a tûzre.
- Én meg azt értettem alatta, hogy vigyem el Salamonhoz, aki megadja az árát.
- És odavitte?
- Ott is van már.
Richárd igazán mérges akart lenni.
- Azonnal menjen kend vissza, és hozza vissza tõle azt a képet! - ordítá telhetõ haraggal Pál úrra.
Hm. De nem volt ám Pál úr olyan könnyen megijeszthetõ legény.
A vén huszár nagy lelki nyugalommal készíté oda az ágyhoz gazdája kapcáit, és elpusztíthatlan flegmával felelt neki:
- Nem adja ám azt már vissza a Salamon!
- De ha én akarom.
Pál úr odaállt az ágy elé, s Richárd rajthuzliját félig kifelé fordítva s felvételre alkalmatossá idomítva mondá:
- Azt izente a Salamon, hogy beszéljen vele a miatt a kép miatt maga a kapitány úr.
Richárd mérges volt.
- Pál úr, maga nagy barom! - kiálta szolgájára.
- Tudom, kérem alássan - felelt az öreg. - Ez az egy érdemem van a világon.
Richárd azt az ajánlatot tette Pál úrnak, hogy menjen a pokolba, annak is pedig a fenekére.
Pál úr nem volt annyira pogány, nem küldte gazdáját olyan egészen messze, csak annyit mondott neki, hogy a Salamon boltja vagyon Porcelán utcában, Nro 3.
Richárd bosszúsan öltözött, s azzal sietett felkeresni Salamont a Porcelán utcában, mielõtt a zsibárus megteszi azt a tréfát, hogy kiakasztja a tárlatában közszemlére azt a képet, amit az arcáról sokan meg fognak ismerni.
Ráakadt a zsibárusboltra. Kis, alacsony spelunka volt az, melybe az utcaemelés miatt még egy lépcsõvel lefelé kellett lépni; világosságát csak a boltajtóról nyerte, aminek ennélfogva mindig nyitva kellett állni. A boltbejárás két oldala pedig el volt állva rozzant bútorokkal: ócska karszékek, bicegõ szekrények, megrakva felyülkerült lábzsámolyokkal, a szögletekben kínai tornyok, csorba tányérokból rakva, a földön tudományos vastagságú könyvek, amiknek ott a legjobb helye; hanem ahelyett egy aranyos csillárra zsíros lószerszámok körül felmagasztalva; a polcokon egy csoport kitömött papagáj, mókus és öleb bámul egymás üvegszemeibe, csendéletet képezve a fölöttük meredezõ csonka szobrokhoz: egy Herkules, kinek fél keze nincs, egy, Minerva, kinek be van törve az orra, s egy Venus, ki már nagyon összevissza van ragasztva; a falakon fakó rámás képek, többnyire üveg nélkül: az ismeretes Európa, Ázsia, Afrika, Amerika; és József, kinek zálogban marad a köpenyege Potifárnénál. A nyitott szekrényekben minden elképzelhetõ eszköz, amit emberi nyomorúság üvegbõl, vasból, rézbõl, cinkbõl elõállított. S az egész quodlibeten az ódonság illata lengedez.
Ami pedig legócskább az egész boltban, az a boltos maga, ki ott ül az ajtóban nagy prémes kaftánba burkolva; lábai elrejtve bélelt botosokban, s prémes sipkájának ernyõje egész orra hegyéig lehúzva. Salamon úr arca borotválva szokott lenni minden harmadnap; természetesen nem késsel, hanem valami mással; azt tudják, akik tudják. Most éppen a harmadik napja van. Ott ül õ egész nap, s csak olyankor kel föl, mikor vásáros érkezik, a nagy karosszékbõl, melynek itatóspapirosból van már a feneke, mert a bõr nagyon kikopott belõle a sok rajt üléstõl.
Már korán reggel kinyitja boltját, s kiül az ajtóba, mert nem tudhatni, mikor hoz valakit a jó szerencse.
Íme, még alig nyolc óra, mikor egy szép huszártiszt lép be nagy méltóságosan az alacsony boltocskába, s erõs hangon kezd tudakozódni:
- Ez a Salamon zsibárus boltja?
Az öregúr a bõ kaftánban leveszi lábait a nagy botosokkal a zsámolyról, és felemelkedik a kérdezõ elõtt; s nagy prémes sipkáját hátrafelé tolva, hogy mosolygó arcát megmutathassa a kérdezõnek, siet megfelelni:
- Legalázatosabb szolgája a nagyságos kapitány úrnak; ez a Salamon zsibárusnak a boltja, s én vagyok az a Salamon zsibárus, akinek ez a boltja. Szolgálatjára Baradlay Richárd kapitány úrnak.
Richárd megütõdve kérdezé:
- Honnan ismer ön engem?
A zsibárus behízelgõ mosollyal válaszolt:
- De hát hogyne ismerném én kapitány urat? Nagyon jól ismerem. Aranyember a kapitány úr.
Richárd nem értette az ismeretség alapját. Egészen valószínûtlen volt, hogy Salamon úr akár a katonai szemléken, akár az udvari estélyeken találkozott volna vele. Pénzt sem kölcsönzött még tõle soha.
- Hát akkor azt is fogja ön tudni, hogy egy kép miatt jöttem most ide, amit a szolgám félreértésbõl ide hozott eladás végett. Én azt a képet nem szándékoztam a zsibvásárra küldeni.
- Ó, én tudom azt nagyon jól - felelt Salamon úr. - Éppen azért voltam elég bátor a vitéz huszár úr által azt az izenetet küldeni nagyságos kapitány úrnak, hogy tisztelje meg szegény házamat személyes látogatásával, akkor azután majd beszéljünk a felõl az idehozott kép felõl.
Richárd felpaprikázott kedéllyel felelt:
- Nincs arról a képrõl mit beszélni. Az nem eladó. Én azt meg akarom semmisíteni.
A zsibárus mosolygó arccal mondta:
- De ugyan minek megharagudni, nagyságos kapitány úr? A harag nem egészséges. Hiszen én erõvel el nem foglalom a képet. Csak azért mondtam, hogy legyen szerencsém, hogy az enyim legyen a szerencse. Legvégül azt teheti ön, amit akar. Magamforma ember kap rajta, ha valami ismeretsége akad. Ki tudja, mi jó lehet belõle. Legyen szerencsém a lakásomon, kapitány úr. A kép odafenn van a lakásomon. Tessék felsétálni. Ki tudja, mire lehet az jó?
Richárd nem bánta hát, ha el kell is fogadnia az erõszakolt látogatást.
- Hát jó. Menjünk fel.
- Csak elõbb bezárom a boltajtót. Magam vagyok, nincsen segédem. Amíg odafenn leszünk, addig nem jön be senki. Csak tessék elõremenni, kapitány úr. Itt a csigalépcsõn fel. Az emeleten van a szállásom. Tessék addig helyet foglalni ott.
Richárd megfogadta az utasítást, s felment a rozzant, fa csigalépcsõn, mely a boltbul az emeletbe vezetett, Salamon szállására.
Mikor feljutott a bolt feletti szobába, elbámulva tekinte szét.
Egy fejedelmi múzeumot vélt maga elõtt látni.
Három egymásba nyíló nagy szoba telve volt a legpompásabb fényûzési cikkekkel.
Mûvészi alkotású szekrények, kirakva tájkép-márvánnyal, kínai szivárvány-haliotissal, illatos fábul, elefántcsont faragványokkal, gazdag aranyozással, a múlt századok remekei. Mellettük mozaik asztalok, drágakövekbõl kirakott táblákkal, japán, kínai és etruszk vázák, s?vres-i és nankingi porcelánok, bronz remekmûvek, alabástrom és márványszobrok, antik kargyertyatartók, mûvészi ezüst vert mûvek; tálak, szelencék, kelyhek, billikomok tûzben aranyozva, drágakövekkel kirakva, faragott kandallók, színes márványokból óragyûjtemények és természettudományi ritkaságok, mind a legszebb rendben, osztályozva, számokkal ellátva, míg a falakat egész fel a padmalyig remek festmények takarták, a régi kor minden mûvészeinek névjegyeivel.
Hisz ez egészen másforma bolt, mint az, amelyik oda alant van!
- Nos, hát hogy tetszik önnek idefenn? - kérdé a zsibárus mikor felkapaszkodott a lépcsõn Richárd után. - Ugyebár, érdemes lesz egy kicsinyt a széttekintésre?
- Az már igaz - szólt Richárd -, ez egészen meglepõ rám nézve. Hogyan jutott ön ennyi válogatott, mûvészi becsû mûhöz?
- Hja! A Salamonnak nagy összeköttetései vannak. Egész Bécsben, a külföldön is tudják azt, hogy mi az a Salamon zsibárus boltja. Akinek kell ócska éjiszekrény: megtalálja itten. Akinek kell ezüst vésmû Benvenuto Cellinitõl, az is megtalálja itten, amit keres. Akinek van valami eladnivalója: törött ibrik vagy Michel Angelo remeke, tudja jól, hogy annak Salamon megmondja az árát: ez egy garas, ez kétezer arany.
Richárd el volt foglalva a körültekintéssel.
Az öreg zsibárus mosolygó bizalmassággal súgá fülébe:
- És azután azt is tudják a nagyságos és méltóságos urak, hogy a vén Salamon tud hallgatni, mint a hal. Tudja minden darabnak a gazdáját: ez ettül a gróftul, az attul a hercegtül származott ide; soha azt senki meg nem tudja tõle. Pompás kabinetdarabok vándorolnak egyik gazdátul a másikhoz. Salamontul egyik sem tudja meg, kitõl jöttek azok. Miért lettek eladva. Mi volt a történetük. Salamon tud mindent, de nem mond semmit. Salamon ismeri a nagyságos és méltóságos urak dolgait, de nem mondja el azokat senkinek.
- Az mind igen dicséretre méltó szokás Salamon úrtól. Hanem hát hol van az én képem? - sürgölé a dolgot Richárd.
- Nono, hát minek az a nagy sürgetés? Hát elszaladok én innen? Hát nem enged magának a kapitány úr egy kis idõt a körültekintésre? Hátha valami üzletet köthetnénk mégis ama kép végett?
- Nem lehet, kedves öregem - szólt Richárd derültebb kedéllyel -, az a kép arckép; akárhogy nem akarok is többé az eredetijére emlékezni, de azzal csúffá nem tehetem, hogy eladjam azt, ami tõle arckép.
- Arckép! Arckép! - morgolódék az öreg zsibárus. - Mintha nem volna énnálam arckép is elég. Tessék csak átjönni a szomszéd szobámba.
Azzal áttuszkolta Richárdot a mellékosztályba. Richárd bámulva látott maga elõtt egy egész szobát, melynek minden fala meg volt rakva arcképpel.
Mindenféle alakú és nagyságú képmások, hölgyek és férfiak, többnyire fiatalok; olaj- és pasztellfestmények, akvarellek és tusrajzok, egész a szerény sziluettekig, sûrûn egymás mellé rakva; s még azon túl egy szögletben egymásnak döntve egy csomó olajfestmény, melynek nem volt semmiféle rámája.
- De ugyan mondja meg, hogy kerül ennyi egymáshoz nem tartozó idegen arckép a zsibvásárra? - kérdé Richárd.
- Igen egyszerûen, nagyságos kapitány úr. Az emberek egy ideig szeretik egymást, azután kiszeretnek egymásból; egy ideig ott tartanak egy arcképet a vánkosuk fölé akasztva, azután megváltozik az ízlés, urak, asszonyságok elfelejtik egymást. Ifjú gavallérok, mikor házasodni akarnak, nem szeretik, hogy az új asszony más képet is találjon a háznál, s kész legyen érte a csetepaté.
- S aztán eladják a régi arcképeket?
Salamon szétterjeszté karjait, a szobán körüljártatva kézmozdulatát.
- Ahogy látni tetszik.
- No, azon nem csodálkozom annyira, hogy akad, aki eladja az emlékbe kapott arcképet, mint azon, hogy akad, aki megveszi. Mi a gutát csinál ön ezekkel az arcképekkel? Hogy ád rajtuk túl megint?
Salamon csendes mosolygással ringatta fejét kaftánja gallérpréme között.
- Nagyon jó üzlet ez, nagyságos kapitány úr! Az, aki eladja a megunt, meggyûlölt arcképet, potom áron ideengedi. Akkor azután csak az a mesterség, megtudni, kinek a képmása lehet ez. Járnak a Porcelán utcai Nro 3-ba sokan: délceg urak, fényes hölgyek. Ezt a furcsa képtárt nagyon szeretik kutatni. Némelyik aztán rátalál a magáéra; azt sem kérdi: „Hogy adod, Salamon?” - fizet nagylelkûen, s elviszi a képet; nem tudom, mit csinál vele tovább.
- Ez ugyan ördöngõs egy üzlet, Salamon úr!
Salamon úr bizalmasan tevé reszketõ kezét Richárd karjára, s hamisan hunyorítva suttogá:
- Ismerem ám én az ön arcképének az eredetijét is. Szokott ide járni. Hüh! Ha az ezt a képet meglátja nálam! Az ilyen kosztümképért nagyon nagylelkûen szoktak fizetni!
- No, de azt a szégyent és nem fogom rajta elkövetni, Salamon barátom. Bármennyire utálva gondolok is arra, aki e képhez hasonlít, nem akarok vele olyasmit tenni, amiért õ is jogot találjon engemet megutálni.
- Ön aranyember, kapitány úr! Ön bizonyosan házasodni készül! Hej? Nem igaz? Már van is más arckép ennek a helyén? Mit?
- Igaz, Salamon úr, házasodni akarok; de más arckép azért nem került ennek a szegére.
- Meg tudnám ám én azt is szerezni. Ó, én mindennek tudom a módját. Mit? Nem lehet? Nekem van egy festõm, akinek csak azt kell mondanom, eredj ide vagy amoda, nézd meg jól ezt vagy amazt; azután gyere haza, és fesd le. És az lefesti az emlékezet után olyan jól, hogy majd megszólal. Nos? Kívánja ön? Mért csóválja a fejét? Az ön menyasszonyát nem lehet meglátni? Olyan magasan áll, vagy olyan rejtekben? Talán zárdában van? Ön csak egyre csóválja a fejét? Az még titok. Azt nem szabad megtudni senkinek: Talán éppen valami szegény leány? Jól van, jól, kapitány úr. Én nem tudakozódom. Nem kérdezek én soha semmit. Hagyjuk abba. Hanem hát - hogy adja ön ezt a... Danae asszonyságot?
Richárd bosszúsan csörrentett kardjával.
- De megmondtam már, hogy ez nem eladó! Visszakérem.
- Ejnye, ejnye no. De minek mindjárt úgy csörömpölni a kardjával? Hát hisz én nem mondtam, hogy adja ide tíz forintért, húsz forintért. Azt tudom, hogy derogálna ilyen uraságnak. Egy Baradlay Richárd! Hanem hátha cserélhetnénk valamit? Valami más szép képet? Valami más mitológiai képet? Nálam van nagy választásban.
Richárd nevette már a dolgot.
- Nem, Salamon, nem csaklizunk; cserébe sem adom a Danaét kétszerte szebb képért sem, s ha még egyszer olyan mitológiai lesz is. Engemúgyse, nem adom.
- No, no, no! Minek mindjárt esküdni? Hátha találunk valamit! Nézzük végig! No, de nézzünk csak ide. Nézni nem kerül pénzbe.
Azzal erõvel odatuszkolta Richárdot egy halom rámátlan olajfestményhez, mik egymásnak voltak támasztva, s azokat elkezdé szétbontogatni.
Egy képnél aztán Richárd felkiáltott:
- Az ördögbe is!
- Ahán! - kiálta diadaltól villámló szemekkel a zsibárus. - Találtunk már valamit, ugye, amit érdemes a világosság felé fordítani? - S azzal kihúzta a kérdéses olajfestményt a többiek közül, letörülte a port kaftánja ujjával, s úgy tartá az ablak felé fordítva Richárd szemei elé.
- Ezer mennykõ! Hiszen ez az én arcképem!
- He, hüm! Az bizony. Itt hever már nálam fél esztendõ óta. Lássa ön: Danae asszonyság kevésbé volt aggodalmas, mint ön; õ már fél év elõtt eladta az arcképét a Porcelán utcai Nro 3-ban. Nyolc ezüstforintot adtam érte.
- S hogy adja ön nekem azt a képet?
- Az ön saját arcképét, ugye? Mondtam már: cserébe.
- Legyen!
- Ej, ej, kapitány úr. Ön vigyázatlan alkuvó. Mások majd nagyon megcsalják. Hisz ön még rá is fizettethetett volna erre az üzletre velem.
- Vigye a patvar az egész üzletet. Mármost szõrt szõrért. Küldje ön haza az én arcképemet; s aztán, nem bánom, facsarjon ki Danae asszonyságtól a magáéért egymilliót.
- Kifacsarni? Ah, kapitány úr! Azt a Salamon nem teszi. Semmit, mint ami méltányos. Mindenki legjobban tudja magáról, mennyit ér. Amennyire taksálja magát, Salamon azzal beéri. Én, kifacsarni? Nem vagyok én csaló. Lássa, kapitány úr, milyen igazságos vagyok, még azt is megmondom önnek, hogy a képek hát mennek cserébe; de hát a ráma?
- Micsoda ráma?
- No hát: ön rámával együtt küldte ide a képet, Danae asszonyság pedig ráma nélkül küldte az önét; az aranyos keretbe mindjárt más képet illesztett. Hát a ráma még alkun fölül van.
Richárdot most már bosszantotta a zsibárusi nagylelkûség.
- Hagyjon nekem békét a rámájával; csak nem fogok öntõl még öt forint ráadást is elfogadni!
- Ej, ej, no, már minek vesztegetni azt a nemes haragot? Rongyos öt forint! Hisz nem kínáltam én rongyos öt forintot önnek; hátha cserélhetnénk valamit? Nálam van sok mindenféle olyan dolog, ami a kapitány úrnak tetszhetik. Nézzünk körül. Nézni ingyen lehet. Vannak igen szép, pompás fegyvereim, handzsárok, kardok.
- Köszönöm. Az már nekem is van mindenféle; egész arzenálom van.
- De hátha itt is talál valamit, ami még otthon nincs! Aztán nem kerül semmibe megnézni. Hátha csinálhatnánk valami üzletet. Jó, jó, no, nem beszélek a rámáról. Azt majd beszámítanám. Ha valami megtetszik a kapitány úrnak, ráfizetne, hogy én is legalább egy kis pénzt lássak. Érti-e már? Nohát. Látja, minálunk az a szokás, hogy a legelsõ üzlet, ami a nap kezdetén történik, nem szerencsés, ha valami pénz, akármilyen kevés pénz, nem marad a markunkban belõle. Az az egész nap szerencsétlen nap lesz. Azért boldog az elsõ vevõ, mert azt el nem eresztjük; az a legolcsóbban kaphatja, ami neki megtetszik, csak hogy a pénzét lássuk.
Richárd csakugyan elhitte, hogy ez a zsibárus már õt másképpen el nem ereszti, hacsak egypár forintját itt nem hagyja nála, még a kettémetszett csereüzleten felül. Nem bánta hát, be hagyta magát tuszkoltatni a harmadik szobába is.
A harmadik szoba, amelybe átvezette a zsibárus Richárdot, egy teljes gyûjteményt tartalmazott a világ minden nemzeteinek fegyverzetébõl.
Egyik csoportozatban az egyiptomi, perzsa és méd hadiszerek, görbe, kés alakú kardok szíjas fogantyúkkal, legyezõ idomú harci zászlók, buzogányos hajítódárdák, gitár alakú vértek; amazonsisakok, etruszk fahéjkürtök. Másik összeállításban ógörög fegyverzetek, thébai pajzsok, kéthegyû dárdák; az aspis és xyphos; a szamnit ércnyakló, római rövid kardok; villámos pajzsok, tollas páncélingek, szarmata pikkelypáncélok. Ismét más kirakat gall és teuton fonott vértekbõl, láncos buzogányokból, szarvas sisakokból, angolszász csatabárdokból; - mellette a középkor szakállas hajítókopjái, a cseh hajnalcsillag, a német páncéltörõ, a szász alabárd és partizán, a sarlótõr és gyilokkapacs, a kereszthadak nehéz fegyverzetei, s a mór és szaracén kardok, kopják, a hindu tomahawkokkal és magyar fringiák, csákányok, gerezdes buzogányokkal egy kategóriába sorozva; - míg végre egy egész oldalt elfoglalt jelen század mindenféle nemzeteinek fegyverzete, ócska kardok, puskák, drágaköves, kirakott díszkardokkal s aranyveretes handzsárokkal vegyest.
- Ugyebár, hogy ez is egy kis arzenál? - szólt kezeit elégülten dörzsölve Salamon. - Megérdemli a körültekintést. Ó, mikor egy-egy országos ünnepély készül, nagy kelete van a Porcelán utcai zsibárusboltnak. Itt megkapható minden. S aztán az ünnepély után ismét visszavándorol minden.
Richárd elemében találta itt magát. Mûértõ szemmel kutatott az ócska kardvasak között. Egyszer megpillantott egy barna pengét, melynek a legegyszerûbb markolatja volt, s tokja hiányzott. Azt kezébe vette.
- Ahén! - mondta kedvtelten a zsibárus. - Ön rátalált az igazira. Tudtam, hogy megakad rajta a szeme az igazi mûértõnek. Ez egy igazi Crivelli-penge. Tíz aranyat kínáltak már a pengéért, de nem adom tizenötön alul, mert ez egy eredeti Crivelli, nem utánzat.
Richárd megnézte a kardot a világosságnál, s azt mondta rá:
- Ez nem Crivelli-penge.
Salamon nagyon meg volt sértve.
- Ah, uram. Én nem hazudom soha. Crivelli-penge, ha mondom, nézze ön csak.
S azzal a kard pengéjét reszketõ kezeivel meghajtva, Richárd derekát öv gyanánt fogta vele körül.
- Megcsókolja a hegyével a markolatát.
- Jól van - szólt Richárd, átvéve a kardot -, hanem mármost én csinálok vele valami produkciót. Van itt valami rossz puska, ami nem sokat ér?
- Tessék választani - szólt Salamon, egy egész gúlára mutatva mindenféle elavult lõfegyverekbõl.
Richárd kiválasztott egyet közülük, a legnehézkesebbet, s azt harántékosan megtámasztá, szájával a gúlának, agyával a padlatnak.
- Most kérem, álljon ön egy kicsit félre!
A zsibárus félreállt, s várta, mit akar ez elkövetni.
Richárd pedig egyet suhintott a levegõben a karddal, s azzal lecsapott a puskacsõre. A puskacsõ kétfelé szelve esett jobbra-balra.
Richárd végigvonta ujjai hegyét a kard élén, s odatartá azt Salamon elé:
- Nézze ön, egy csorba sem esett az élén.
A zsibárus odavolt bámultában.
Elõször megbámulta a kardot, azután a kétfelé szelt puskát, azután odament megtapogatni Richárd karjait.
- Isten a világ felett! Ez volt a vágás! Én, ha egy narancsot elvágok késsel: háromszor kell hozzáfognom. Aranyember a kapitány úr! Nem aranyember - vasember! Ez volt a vágás! Micsoda vastag csõ, s egy vágásra kétfelé esik, mint egy papiros tölcsér.
- Ez a kard nem Crivelli - szólt Richárd visszanyújtva a kardot a zsibárusnak -, ez valóságos Al-Bochacen damaszkpenge; az ára száz arany.
- Isten õrizz! - tiltakozék mindkét kezével a zsibárus. - Én megmondtam, hogy tizenöt arany az ára. Se alább, se feljebb. Nálam annyiba számít. És ha ide akarja adni érte cserébe a kapitány úr azt a képet rámástul meg még egy aranyat ráadásul, akkor legyen öné, vigye el. Én ilyen karddal egy házban nem hálok.
Richárd elmosolyodott.
- De hisz azt a képet már elcseréltük az én saját arcképemért.
- No, most már az ön arcképét nem adom semmi aranyért, semmi pénzért; az marad nekem. Elõször életemben találkoztam egy gavallérral, aki azt mondja: „Salamon, ennek az ára, amit nekem kínálsz, nem tizenöt arany, hanem száz arany; ez nem Crivelli, hanem Al-Bochacen.” Ilyen arckép nincs több a világon. Ez rarität! Ez unikum! Ez inkunábulum! Nincs kópia, nincs varietät belõle. Ezt nem adom ki a kezembõl. Az arckép itt marad. Vigye ön el a kardját, fizessen rá még egy aranyat, és aztán kvittek vagyunk.
Richárd gondolkozni látszott. Salamon kitalálta gondolatját.
- Ne féljen ön attul, kapitány úr, hogy valaki meglátja nálam az arcképét, el fogom azt tenni a hálószobámba, özvegy hálószobámba, ahova nem jár senki. No, ugye, itt hagyja?
Richárd nevetve tette kezét az unszoló tenyérbe.
- Nomármost, fizesse rá az egy aranyat.
A zsibárus szájához értette a kapott pénzt, s aztán mély zsebébe ereszté.
- Engedje még, hogy begöngyöljem papirosba a kardot, a szolgám utána fogja vinni a kapitány úrnak. Ugyan örülök, hogy szerencsém volt. Talán nem is utoljára. Ha házasodni fog a nagyságos úr, parancsoljon velem, elõteremtek minden szépet és remeket, amiben szép szemek gyönyörködnek.
- Ó, köszönöm, nekem nem lesz arra szükségem, annak, akit én elveszek, nem kellenek cifra bútorok.
- Szegény leányt akar elvenni? No, mondja, igaz-e?
Richárd nem akart tovább szóba állni vele.
- No, isten önnel.
- Jól van, jól van, kapitány úr. Isten önnel. Nem kérdezõsködöm. Az öreg Salamon sokat tud, amirõl nem gyanítják, hogy tudhatja, de nem szól felõle senkinek; ön aranyember, ön acélember, kapitány úr. Nem jól mondtam, ön valóságos damaszkember! Hiszen ön tudja, mibõl lesz a damaszk. Acélt és aranyat kovácsolnak össze. Ebbõl lesz a damaszk. Csak maradjon ön olyan, amilyen. Én nem avatkozom az ön dolgaiba, kapitány úr; de emlékezzék rá a vén zsibárusra, a Porcelán utcában, a Nro 3 alatt. Én azt mondom önnek, hogy becsületes embernek lenni igen jó gescheft! Ráemlékezzék! Egyszer az életben még fogja ön látni a Porcelán utcai zsibárust, vagy akarja, vagy nem. Akkor meg fogja ön érteni, amit önnek mondtam: „Becsületes embernek lenni a legjobb üzlet.” Istennel járjon!
Richárd iparkodott menekülni a bõbeszédû öregúrtól; a zsibárusgyereket a karddal egyedül bocsátá szállására; maga nem mert hazamenni.
Félt Pál úrtól.
Félt, hogy azzal fogadja, mikor belép, hogy „Nohát, nem mondtam?”

NÕI BOSSZÚ
- Hja bizony, édes lelkem, Arankám, a tisztelendõ édespapát hiába várja haza, mert az nem jön többé haza. Most kapott a lelkem uram levelet Pestrõl; tudja, sok ismeretsége van neki mint nótáriusnak az egész világon, még Pesten is. Azt írják neki, hogy a tisztelendõ uramnak a dolga bizony nagyon rosszul áll; a konzisztórium nem engedi többé felmenni a katedrába; már meg Bécsbe is fölcitálták. Legalábbis tíz esztendõre el fogják ítélni, s elviszik Kufsteinba. A bizony, édes lelkem. Hanem azért csak ne ríjon ám nagyon sokat. Hiszen csak jó az Isten; majd gondját viseli az az elhagyottaknak. Az Isten áldja meg, édes lelkem, Arankám.
Ilyen szép jóreggel-kívánással üdvözlé Szalmás Mihályné nótáriusné asszonyom a pap leányát, ki gyakran kitekingetett a kis paplak ajtaján az utcának azon vége felé, amerre az apját hetek elõtt elmenni látta. De csak hiába várta vissza.
Erre a gyöngéd tudósításra aztán be is ment a házba a leány, és nem idõzött tovább az utcaajtóban.
Leült a dolgozóasztalkája mellé, a félbehagyott fehérnemûvarrás mellé, s folytatta munkáját, míg ismét csak azon kapta magát, hogy tû és vászon kiesik kezébõl, s elõveszi a zsibbasztó mélázás, a vándor lélek viszi magával eszméletét úttalan utakon, sivatag pusztákon s sivatagabb idegen városokon keresztül, keresve millió ismeretlen arc közül egyet, és hallgatózva ismerõs lépések, ismerõs hangok után.
Míg ismét fölveri merengésébõl egy-egy közeledõ kocsizörej.
Valóban gyönyörû arc; hosszúdad, mint a tragédia múzsájáé; nagy, lélekteljes szemekkel, klasszikus arcéllel, finom ajkakkal; dús, tömött, gesztenyeszín haja puritán egyszerûséggel van fejére tûzve, s az egyszerûség még emeli a szoborszépségû fõ nemes kifejezését.
A nagy szempillák egy percre felnyílnak magasan, midõn a kocsizörej közeledik; a leány felrezzen; hanem azután csak elcsitítja keblét, nem jön az, akit vár, s nagyot sóhajtva folytatja munkáját.
Pedig a kocsizörej ezúttal éppen a paplak elõtt szûnt meg.
Hintó állt meg az ajtó elõtt.
A leány felugrott, s az ajtó felé sietett örömmel. Talán atyja jön?
A szobaajtó hamarább nyílt, s a leány visszarettenve állt meg a belépõ elõtt.
Özvegy Baradlay bárónõvel állt szemben.
Baradlayné fekete selyemruhát viselt, fekete hímzett gallérkával és karmantyúval; fején gyászfõkötõ; ennyi gyász között annál fehérebbnek látszott márvány arca.
Aranka meghajtá magát elõtte; az úrnõ felemelte kezét, mire a leány odahajolt, és megcsókolta azt tiszteletteljesen.
- Jó reggelt, gyermekem - szólt az úrnõ kegyteljesen, de egész hidegséggel. - Eljöttem hozzád, hogy beszéljek veled némely dolgokról, amiket el kell egymás közt intéznünk.
Aranka a pamlaghoz vezette az úrnõt; az inte neki, hogy foglaljon helyet vele szemközt.
- Legelõször is tudatnom kell veled, gyermekem, hogy atyádat, sajnálatomra, a férjem temetésén mondott imájáért igen sok baj érte. Bár ne történt volna ez úgy. De most már ezen nem változtathatunk. Õ aligha el nem veszti hivatalát, s ez még a baj kisebbik része.
(„Tehát mégis igazat mondtak!” - sóhajta magában a leány.)
- Még szabadsága is veszélyben forog - folytatá az úrnõ. Úgy lehet, hogy hosszabb idõre bezárják, és nem fogod õt látni.
Az úrnõ bámult, hogy ennek a leánynak az arcán ezek a szavak nem idéznek elõ változást.
- Te magadban fogsz maradni.
A leány némán inte fejével.
- Mit fogsz tenni, ha egyedül maradsz?
- Mindenre el vagyok készülve - felelt a leány nyugodtan.
- Tekintsd bennem jóakaródat, gyermekem, ki érted mindent kész tenni. Az én családi gyászom okozója a téged ért csapásnak; legalább a tiedet enyhíteni óhajtom. Szólj elõttem nyíltan: hova akarsz menni, mihez akarsz kezdeni? Én segélyedre leszek minden tehetségem szerint.
- Itt akarok maradni, asszonyom - szólt a leány, s méltóságteljesen emelé fel arcát, és nyugodtan tekinte az úrnõ szemébe.
- Itt nem maradhatsz, gyermekem, mert a paplakot átadják másnak.
- Van atyámnak egy kicsiny háza a faluban, meghúzom magamat abban.
- S mibõl fogsz élni?
- Dolgozni fogok pénzért.
- Az nagyon keveset jövedelmez.
- Be fogom érni kevéssel.
- S hátha atyádat valami idegen városban tartandják, nem óhajtasz közelében lenni? Számíthatsz rám. Én biztosítom megélhetésedet.
- Köszönöm, asszonyom; ha egyedül kell lennem, itt még jobban lehetek egyedül, s ha atyámtól el vagyok választva, mindegy: háromlábnyi fal vagy harminc mérföldnyi távol válasszon is el.
- De itt eltemeted magadat; másutt új élet várhat reád. Én le akarom róni magamról a lelki terhet, hogy balsorsodnak az enyim volt oka. Adok neked vagyont, mellyel szerencsédet megalapíthasd. Ha osztályod lett balsorsomban, osztályt adok vagyonomból is. Bízzál szavamban.
A leány csak némán rázta fejét.
- Gondolj reá, hogy a balsorsban eltûnnek a jó barátok; a szerencsétlenséget mindenki elítéli, hogy okot találjon távol maradhatni tõle. Te most még szép vagy és fiatal, hanem a melankólia hamar vénít. Itt el leszesz temetve. Ahol az emberek olyan közel vannak egymáshoz, mint itt falun, ott azt, akit senki sem szeret, gyûlölik. Azt, amiért az egyik komolyan szenved, a többiek kinevetik. Örülnek rajta, ha megalázva láthatnak valakit, akire irigykedtek. Ha szép, ha jó, annál rosszabb ránézve. A rútak, a rosszak ellenségüknek tartják. Egy új világban új embereket találsz. Itt minden tárgy, minden tekintet bánt, sért, gyöngédtelenül fogad. Idegenek közt olyan kört teremthetsz magadnak, amilyent akarsz. Én megveszem tõled atyád házát, szõlõjét, kertjét, szántóföldjét oly áron, mely egy uradalmat ér. Pártolód, segítõd leszek életed minden szakában. Utat egyengetek elõtted a legmagasabb ajtókig, amiken be kell jutnod, hogy atyád szabadságát visszanyerjed. Rajta leszek, hogy kárpótoljam mindazt, ami szenvedés miattunk érte családodat. S azután örülni fogok, ha boldognak látlak.
E szónál felállt a leány a székrõl.
- Köszönöm ajánlatait, asszonyom. De itt maradok. És ha cselédnek kellene is beszegõdnöm valamely gazdához, s úgy keresném mindennapi kenyeremet, itt maradnék, nem mennék el innen. Ön tudja, asszonyom, ennek a gyûrûnek a történetét - folytatá a leány, bal kezén a kis karikagyûrût felmutatva az úrhölgynek. - Ez köt ide engem, elszakíthatatlanul. Aki ezt az én ujjamra fûzte, azt mondta akkor nekem: „Én elmegyek most a világba, bujdosom, vándorlok; kergetnek. De bárhova hányjon is el a sors, e pont körül forgok, mint a bolygó napja körül. Itt maradj, hozzád térek. Ha egy világgal kecsegtetnek is, hogy innen elmenj, itt maradj, visszatérek. Ha az Isten anyja szól is hozzád, hogy hagyd el e helyet, itt maradj; visszatérek.” Azért higgye el ön nekem, asszonyom, hogy itt maradok; nincs önnek annyi vagyona, nincs a világ urainak annyi rettegtetése, ami engem innen eltávolítson. Fogok szenvedni, nélkülözni, nyomorogni! Nyomorultabb leszek a koldusleánynál, de el nem hagyom ezt a helyet. Itt, lehet, hogy megvénülök, megõrülök; de itt maradok.
Most már az úrnõ is fölkelt helyérõl. Megfogta a leánynak azt a kezét, amelyiken a gyûrû volt.
- Tehát te szereted a fiamat? Hiszed-e, hogy én is szeretem õt? Valamelyikünknek le kell mondania a másikért. Melyikünk fog lemondani róla?
Aranka kétségbeesve vonszolta kezét Baradlayné kezeibõl vissza, de az úrhölgy erõsen tartá azt, és nem bocsátá el.
- Ó, asszonyom, minõ kérdést intéz ön hozzám? Az mond le róla közülünk, aki elébb meghal! Öngyilkosságra ûz-e ön engem?
Baradlayné eleresztette a leány kezét.
És azután oly jóakaratú, oly éltetõ szelíd mosollyal nézett reá.
- Nem. Azt akarom, hogy legyen mind a kettõnké. Legyen õ a tied. De te meg azután légy az enyim. Legyen együtt nekem fiam és leányom. Jöjj velem házamhoz; légy ottan, míg fiam visszatér, és azután szeressétek egymást; s nekem csak azt juttassátok osztalékul, ami szerelmetekbõl fennmarad!
A leány nem tudott hinni az úrnõ szavainak.
- Ó, asszonyom, az, amit ön mond, olyan szép, mint egy álom. Egy ilyen eltiport féreg, mint én, nem hiheti, hogy innen a porbul egyenesen a mennyországba lehessen jutni.
- Igaz - szólt az úrnõ felsóhajtva -, hisz az én arcom olyan hideg, s az én szavam olyan visszataszító. Hogyan hihetnéd el nekem, hogy én téged boldoggá akarlak tenni? Hogyan hihetné valaki egy ilyen járó-kelõ szoborról, mint én, hogy az valaki iránt érezni is tudjon? Hanem én meg foglak gyõzni téged. Én le foglak gyõzni téged, míg elismered, hogy a diadalmas fél én vagyok. Ülj mellém!
Az úrnõ odavonta maga mellé a pamlagra a leányt, s azzal keblébõl kivont egy levelet.
- Nézd! Most kaptam e levelet fiamtól Oroszországból, kit hazahívtam Szentpétervárról. A levél feleútról kelt. Nekem volt önuralmam e levelet nem bontani fel, hanem elhozni hozzád, hogy szakítsd te fel, és olvasd fel elõttem. Érted-e, mit engedtem át ez órában neked?
A leány meghajtá fejét, és ajkaival az úrnõ kezéhez tapadt.
- Hát vedd e levelet, és olvasd fel nekem! Ismerni fogod az írást?
Az úrnõ a lepecsételt levél címét mutatta Arankának. Aranka kezébe vette azt, és azután a hálás mosolygás egyszerre eltûnt arcáról. Fejét csöndesen ingatva, bámuló, nagy szemeket vetett Baradlaynéra.
- Nos?
- Ez nem az õ írása - rebegé a leány.
- Ah, dehogynem! Mutasd! Én csak ismerem tán fiam írását. Ez a B egészen az övé! Ezek az erõsen megnyomott vonások, ez a férfias karakter a betûkben; ez mind...
- Jó utánzás... - suttogá a leány.
- No de olvasd a címet: „A ma tr?s adorable m?re.” Ezt csak fiam írhatja nekem. A postajegy „Orsa”, Oroszország közepe. Értesz franciául?
- Igen.
- Ki tanított rá?
- Magam.
- Ej, hát bontsd fel a levelet, s akkor majd meggyõzõdöl róla. Ez a pecsét csak az õ címere.
- Megengedi, nagyságos asszonyom? - szólt a leány, s reszkettek a kezei, midõn kis ollójával a papírt fölmetszé, hogy a pecsétet meg ne sértse; s azután kibontá a levelet.
És azután az öröm napvilága derült fel arcán újra.
- Ez már valóban az õ írása! „Kedves anyám!”
- No, ugyebár?
Hanem annál hamarább elkomorodott ismét a leány arca, úgy változott derûre-borúra, mint a tavaszi tájkép, mely fölött széttépett hófelhõket kerget az északi szél.
- Nos, mi az?
- Csak ez a két szó az õ írása; a többit egészen idegen kéz írta és franciául.
- Idegen kéz? Ó, kérlek, olvasd sietve!
A leány kezében reszketett a levél.
Asszonyom! Megbocsásson ön a kegyes csalásért, melyet a címborítékon elkövettem. Hogy önt meg ne rémítsem, utánoztam barátom vonásait, amiért gályarabságra küldenek, ha ön elárul. Ödön barátom maga akarta írni önhöz e levelet; de a két elsõ szó után kihullt a toll a kezébõl. Nagyon alélt.
Ne rettenjen ön meg: Ödön nagy veszélyben forgott; de már túl van rajta. Két hét múlva annyira kiépül, hogy folytathatja útját.
- Veszélyben forgott? - szólt bele az úrnõ. - Ó, kérlek, olvasd!
Mégsem kerülte el figyelmét önrémülete mellett, mennyire meg van indulva a leány.
Annak minden lélekerejét össze kellett szednie.
Leírok önnek mindent õszintén, ahogy történt.
Amint Ödön az ön levelét kapta, mely õt hazahívja, itt hagyott rögtön mindent: cári udvart, kitüntetést, mulatságokat; hasztalan kértem, hogy maradjon; azt felelte rá: anyám hív, megyek.
A leány szemei e sorok után egy hálatelt, ihlett pillanatot vetének a levélbõl kitévedve az úrnõ arcára.
Mikor láttam, hogy nem tartóztathatom, felfogadtam, hogy vele megyek, elkísérem a határig. Bár ne tettem volna. Akkor Szmolenszknél nem bocsátják tovább; nem jut bele a hózivatarba, nem kergetnek meg bennünket a farkasok; nem kell menekülni a Dnyeper jegén két óra hosszat korcsolyázva.
Mondhatom önnek, asszonyom, hogy Ödön remek fiú; mikor a hevélyben korcsolyám leszakadt lábamról, védképtelenné lettem; õ egyedül visszafordult üldözõink ellen, s elverte õket rólam pisztollyal, handzsárral; négyet leölt; neki köszönhetem, hogy élek.
Az úrnõ arcán a büszkeség pírja gyulladt ki e magasztalásnál. De láthatta jól, hogy a leány arca annál halaványabbra változik, mentül tovább olvas; ajkai elkékülnek, csak nagy erõltetéssel bír tovább olvasni. Ó, a leány szerelme más! Õt az a hõstett kétségbe ejti, ami a spártai anyának gyönyör.
Azután ismét folytattuk menekülésünket: ami nem volt tréfa. Valami kétszáz farkas volt a nyomunkban!
- Az égre! - kiálta fel nyugtalanul az anya. Most már õ is!
A leány sebesen olvasá tovább - de szemei már zavarodtak, hangja akadozott:
Már közel voltunk a megmeneküléshez; katonai õrállomáshoz jutottunk, midõn egy rossz helyre értünk a Dnyeper jegén, hol halászok léket ütöttek elébb; nem vettük észre az újon befagyott helyet, s mind a ketten leszakadtunk a jég alá, és elmerültünk a befagyott jégboltozat alatt.
- Irgalmas isten! - sikolta fel Baradlayné magánkívül. A leány nem szólt semmit, de feje hátrahajlott, és szemei csukódtak; arca halvány lett, mint a fal. A levelet görcsösen tartá kezébe szorítva. Egész teste reszketett a láztól. Ajkait összekulcsolta a fájdalom.
Az úrnõ karjába fogta az aléldozót, megsimogatá arcát, homlokát.
- Térj magadhoz! Lásd, te nálamnál is gyöngébb vagy. Hiszen én anyja vagyok. Én is érzem azt, amit te.
A leánynak megeredtek a könnyei. Az aléltság jege ebben olvadt fel. Az úrnõ odavonta õt keblére; vigasztalá.
- Ne sírj! Mármost én fogom neked olvasni tovább a levelet. Látod, én nem könnyezek. Én sokáig tanultam, hogyan kell nem sírni, mikor valami fáj, míg beletanultam jól. Olvassuk, mi van még a levélben! Jöjj, nézz bele te is.
S azzal átölelve a leányt, úgy tartá kezében a levelet, hogy mindketten beleláthassanak.
- Olvassuk tovább.
Engem megõrzött amulétom, mit anyámtól kaptam; elindulásunk elõtt kínáltam azt barátomnak; igaz amulét; megóv vízbefúlástól, vad harapástól, golyó sebétõl, rossz szem verésétõl, ragály mérgétõl; de nem fogadta el. Azt felelte, hogy õt csillagai vezetik, s megvallá, hogy e csillagok: szeretõ nõi szemek! Mikor partra vontak bennünket a halászok, nem távoztam mellõle, míg meg nem kérdhetém tõle: ragyognak-e még csillagaid? Õ mosolyogva felelt: „mind a négy.” (E szónál mind a két hölgy érezte a másik villanyos rándulatát; e bûvös szikra egyszerre ütött át idegeiken.) Azután egy kis forróláz következett Ödönre, amin most már szerencsésen túl vagyunk. Nem távozom mellõle sem éjjel, sem nappal. Bátran nyugodhatnak ágya fölött õrcsillagai. - Ma erõvel levelet akart írni, de hát, íme, nem sikerült. Nekem kellett azt folytatnom. Hanem ez ne nyugtalanítsa önt, asszonyom. Nincs már semmi veszély; két hét múlva folytatjuk az utat. Addig csak arra kérem Ödön csillagait, hogy ne sokat sírjanak miatta, mert a csillagok könnye itt Oroszországban hóvá alakul, s az utunkban több van, mint elég.
Ramiroff Leonin
A két csillagpár összenézett. S szemsugaraikban már nem volt könny; ragyogtak az égi örömtõl.
Baradlayné odavonta magához Aranka fejét, és homlokát megcsókolva gyöngéden suttogá:
- Leányom!
Arra a leány leomlott lábaihoz, s térdeit átölelve odafekteté égõ arcát az úrnõ ölébe, és nem szólt hozzá semmit, semmit.
De e néma elhallgatásnak egy teleírott titokjeles könyv volt az értelme oly szemek elõtt, mik a szívekben olvasni megtanultak.
Az úrnõ keze ott nyugodott a leány fején.
Egy óra múlva, a falu minden népe nagy bámulatára, a Baradlay urasági hintóban, a bárónõ mellett ülve hagyta el a pap leánya a szerény papi lakot. A két hölgy derült arccal beszélgetett egymással; hiszen tárgyuk volt hozzá elég.
Nótáriusné asszonyom ez ámulatos tüneményt megpillantván, nosza hirtelen két pofont kioszta két léhûtõ siheder fiának: egyik „Szaladj a hintó után, hová mennek?”, másik „Szaladj a parókiára, mi történt ott?”. Nemsokára visszatért mind a kettõ: egyik meghozta, hogy a hintó a kastély udvarára hajtott be; a nagyságos asszony megölelte a kisasszonyt, mikor leszálltak a hintóból, nem is vette le a válláról kezét, míg fölmentek a lépcsõkön; a másik lelkendezve hozta a hírt, hogy a papék szolgálója meg az egyházfi azt mondták, hogy az egész ház rájuk van bízva most már, mert a kisasszony ezentúl a kastélyban fog lakni, sohasem is jön ide vissza.
Szalmás Mihályné asszonyom csak kiejté e szóra kezébõl a szakajtó kosarat kotlóstul együtt, s összecsapá a két elsõ extremitását:
- Ha ezt a megboldogult nagyságos úr látná!

AZ ALÁHÚZOTT SOROK
Ettõl a naptól fogva Szalmás Mihályné asszonyom egy istenáldotta napot sem mulasztott el, hogy már korán reggel fel ne menjen a kastélyba, s ott végére ne járjon az utóbb történteknek.
Mert hogy van a kastélynak egy öreg házfelügyelõje, aki neki régi jó ismerõse, s aki azután mindent el szokott mondani, ami odabenn a kastélyban történik.
Valóságos igaz pedig, hogy Bakó Márton uram soha egy kérdését sem hagyta felelet nélkül Szalmás Mihályné asszonyomnak; csupán abban tartván fel magának némi kis koncessziót, hogy amit kérdéseire válaszolni szokott, az szabályszerûleg diametraliter ellenkezik a való igazsággal. És ez óriási eltéréseket a históriai adatoktól, sõt gyakran még a költõi valószínûségtõl is oly quakeri igazmondó ábrázattal szokta Bakó Márton uram Szalmás Mihályné asszonyom nyakába varrni, hogy annak teljes lehetetlenség marad a hallottakban való kételkedés.
- Hogy van a lelkem Aranka kisasszony? - kérdé a nótáriusné asszony.
- Nem tudom; az éjjel elvitték Bécsbe - felel rá Bakó Márton uram.
- Bécsbe? Ugyan minek vihették Bécsbe?
- Férjhez veszi ott egy nagy úr.
- Nagy úr? Miféle nagy úr?
- Ágens, szekretárius vagy referendárius!
- Hû, lelkem! Fiatal úr-e?
- Valami hatvanhat esztendõs.
- No, ez ugyan idõske! S mért adják olyan öreghez szegénykét?
- Azért, hogy az apját kiszabadítsa általa.
- Hát az öreg tiszteletest csakugyan elítélték?
- Gályákra!
- Gályákra! Mi történik ott vele?
- Neki kell húzni a parton a kötelet, mikor a gályát átvándoroltatják Európából Amerikába.
- No, ez bizony szörnyû nagy büntetés.
- Bizony, nagy büntetés.
Bakó Márton uram olyan komoly ábrázattal adta mindezeket elõ, hogy Szalmásné asszonyom esküdni mert volna rá, hogy mind egy szóig igaz.
Egy reggel pedig azzal a kérdéssel zörgette fel Szalmásné asszonyom a jámbor kasztellánt, hogy:
- Ugye, vendéget várnak?
- Azt bizony. Honnan sejtette meg Szalmásné asszonyom?
- Minden reggel el szoktam pillantani a kastély felé, s ma megláttam, hogy a jobb oldali kémények is mind füstölögnek; fûtik az eddig nem fûtött szobákat: valakire várnak; kire várnak?
Bakó uram megmondta õszintén:
- A nagyságos úrfi érkezik ma.
- Melyik úrfi? Három úrfi van. Melyik kerül haza?
Bakó uram kész volt a felelettel:
- A gárdista.
- A gárdista? Hát szabad annak a király személyét otthagyni?
- Mást fogadott arra az idõre maga helyett.
- Hát csak a gárdista jön? Vajon hogyan érkezik meg?
- Természetesen, hogy lóháton.
- Lóháton? Milyen lova lesz?
- Tiszta fehér lovon fog ülni.
- Milyen ruhája lesz?
- Tiszta karmazsinveres, aranypaszománttal, nyusztkalpag a fején, kolcsaggal, párducbõr a hátán.
- Párducbõr? Jérum! Én még sohasem láttam párducot.
Bakó uram engedte ezzel a hírrel Szalmásné asszonyomat végigszaladni a falun.
Azon a napon pedig csakugyan vártak valakire a kastélyban.
Ödöntõl érkezett levél; most már saját írása, Lembergbõl keltezve, melyben tudatá anyjával elõreküldött futár által megérkezése napját.
Azon nap délutánján Baradlayné asszony befogatott utazóhintajába, s eléje sietett fiának a legutolsó állomásig.
Egyedül ment, semmi kísérõt sem vitt magával.
A szunyogosi állomásnál bevárta érkezõ fiát. Ödön megjött pontosan a kitûzött alkonyi órára.
A találkozás gyöngéd volt és érzelemteli.
- Milyen nagyon megrémítettél baleseteddel! - feddé az anya gyermekét.
- Már túl vagyunk rajta. Csak hogy látjuk egymást! - felelt az ifjú, anyját megcsókolva.
Ott azután meg sem állapodott, átköltözött anyja hintajába, s folytatták együtt az utat Nemesdomb felé.
Még jó világossal érkeztek meg a falu alá.
A kertek alatt volt egy emelkedett domb, melyrõl az egész alföldi síkság végiglátható volt; e domb alja fenyõkkel körülültetve, miknek sötét lombozata alól egy egyiptomi stílben épült, szürke márványépület tûnt elõ, falai az alkony napjától megaranyozva.
Itt megállítá a hintót Ödön.
- Szálljunk ki, anyám.
Baradlayné megértette fiát. Kiszálltak.
Azzal karját nyújtva anyjának, szótlanul vezette õt ama fenyves domb felé.
A domb alján, a márványportálé elõtt oldalvást volt egy kisded emberi lak. Az volt a kriptaõr laka. Ödön kiszólítá õt szobájából.
A sírboltõr elõjött a kulcscsomaggal, s a kettõs vasajtót, mik közül az egyik tömör, a másik áttört munka volt, felnyitva, meggyújtá lámpáját, s levezeté a sírbolt lépcsõin a látogatókat.
A föld alatti félsötétben odavezette õket a legutoljára bevakolt fülkéhez, mely elõtt a legutóbb sírba szállt nagy férfi emléktábláján ragyogtak a kifestett, megaranyozott érdemrendek, sorban odavésve a nemesi címer alá. Ott pihent a kõszívû ember, kit szíve és a balzsamok csodái még holta után sem engednek porrá lenni.
Mikor ott a sírbolt elõtt az anya és fia egymás kezét kezükben fogva álltak, úgy érzett egyet mind a kettõ, mintha a fiú minden csepp vére anyja szívén keresztül tenné meg körfutását. Egy eltûnt szellemhez beszéltek, s ugyanazon dolgokrul beszéltek vele.
Azután megölelték egymást, s azzal visszatértek az élõlények világába.
A kastélyban a régi arcokkal találkozott Ödön. Régi szolgák, vén gazdatisztek, a régi alázatos bókolással; csakhogy a bókolás most még egy fejhajtással alább szolgált. Most már õ volt a család feje.
Anyja arcán sem találhatott semmi változást. Akkor sem volt az hidegebb és szomorúbb, mikor legutóbb látta. Régi már ez a gyász, csak a gyászruha új.
Baradlayné most is oly hideg kimérten szól fiával, mintha most is hallgatná a falon keresztül egy kérlelhetetlen alak, ki minden szót megbírál, s minden érzelgést elítél.
Mikor Ödön útiköntösét átváltá, anyja végigvezette õt az apai lakosztályon.
- Most a te rendelkezésedre fognak ezek a szobák állni. Embereket kell elfogadnod, akik látogatni fognak. Tudod, hogy házunk gyûlhelye sok ismerõsnek, akik jöttöd hírére fel fognak bennünket keresni. Most már házigazda fogsz lenni itten.
- Ahogy kívánod, anyám.
- Javainkra férfinak kell felügyelni. Gazdaságunk kiterjedt és sokágazatú; azt rendbe szedni teneked kell.
- Igyekezni fogok, hogy beletanuljak.
- Mint legidõsebb fiú és teljes korú, testvéreidnek természetes gyámja leszesz. Mértéket kell tartanod szeretet és bölcs belátás között. Testvéreid lelkületükben nem hasonlítanak egymáshoz, s egyik sem tehozzád; mind a kettõt külön kell tanulmányoznod.
- Figyelemmel és szeretettel fogok e tanulmányhoz.
- Házunk nagy nevezetességgel bír e megyében. Határoznod kell, mely állást foglalj el magad, kiket gyûjts magad körül, kiknek légy vezetõje.
- Tanácsodat fogom kérni, anyám.
- Új ember vagy, mindenki fog keresni; minden oldalról fogják próbálni kebledet. Rajtad áll, mit szólj, mit ne mondj. Hallgass-e sokáig vagy mindig? Kimondd-e az elsõ kérdésre, amit belül érzesz? Magad menj-e elöl, vagy mást kövess?
- Az idõ meg fog arra tanítani, anyám.
- Hanem ez az idõ rövid. Néhány nap múlva sokan fognak házunkhoz jönni. Atyád rendelte ez összejövetelt. S te nem tudod, sem én, mi lesz ez összejövetel célja.
- Te bizonyosan tudod, anyám.
- Honnan hiszed, hogy én tudom?
- Leveledbõl sejtem, melyben oly sietve hívtál haza.
- Nehezedre esett hazajönnöd?
- Abban az órában készültem az útra, melyben leveledet kaptam.
- Nem gondoltál arra, hogy mint legidõsebb Baradlay, az örökös fõispáni szék elfoglalására vagy hivatva?
- Úgy tudom, hogy ebben a székben most egy adminisztrátor ül.
- Azon indokbul ültették oda, mivel a volt fõispán beteges volt, nem elnökölhetett. De te egészséges vagy, s csak akarnod kell, hogy beiktassanak.
Ödön mélyen tekintett anyja szemeibe.
- Anyám, te nem ezért hívtál engemet haza.
- Jól sejted. Egyéb okom is volt rá. Tudd meg tehát. Atyád végakaratában kijelenté, hogy halála után hat hétre nyújtsam kezemet az adminisztrátornak; az ünnepély, melyre néhány nap múlva családunk ismerõsei fognak jönni, kézfogónak van szánva.
- Meghajlok atyám akarata elõtt - szólt Ödön, fejét alámélyesztve.
- Atyád azt akarta, hogy házunknak új oszlopa támadjon, ki elbírja azt a terhet, amit egykor õ viselt. Tudod, hogy ez a teher egy ország gondja.
- Tudom, jó anyám; nehéz teher az.
- És te azt kívánod, hogy az én vállaim törjenek le alatta, hogy én feleljek meg e tehernek?
- Ha atyánk végakarata ez volt; s ha te is úgy akarod...
- Hát teneked parancs az, amit én akarok?
- Anyám, te jól tudod, amit te mondasz, az nekem törvény és szentírás.
- Jó! Tehát megmondom neked, hogy mi az én akaratom. A Baradlay-háznak úr kell és úrnõ! Úr, aki parancsolni és vezényelni tud; és úrnõ, aki hódít.
- Úgy van - szólt Ödön, meghajolva anyja elõtt.
- Az az úr te fogsz lenni!
Ödön meglepetve riadt fel.
- Te fogsz lenni e ház ura, s a te nõd e ház úrnõje.
Ödön szomorúan sóhajta fel:
- Anyám! Tudod, hogy ez nem lehet úgy!
- Te nem akarsz házasodni?
- Soha!
- Ne mondd ki ezt a szót! Huszonnégy éves vagy. Ki tudja, meddig élsz? Azalatt folyvást hallani egy hideg szív üregében ezt a visszhangot: „Soha!”
- Okát jól ismered. Ha szenvedni megtanultam némán, az apai, anyai örökség nálam. Én nem panaszkodom. Én hallgatok. Te tudod, mit tesz hallgatni, évtizedekig hallgatni! Okom van nem szeretni senkit. Egyedül a te jó anyai szívedet. Szenvedjünk, anyám, tovább. Majd csak megvénülünk mind a ketten. Özvegyasszony és remete fia!
Baradlayné nevetett e szomorú beszéden.
- Ó, bizony te nagy bohó vagy, Ödön. Nem lettél te karthauzi!
Tele a világ szép arcokkal; szeretni való szívekkel. Te is rátalálsz a magadéra.
- Tudod, hogy „nem”.
- S ha én már találtam volna is számodra egyet?
- Azt hiába kerested, anyám.
- No ne mondd - szólt gyöngéden odasimulva fiához az özvegy -, látatlanba ki hozna ítéletet? Bíró akarsz lenni, és ki sem hallgatsz.
- Vádlott vagyok, anyám, ki elõre tagad mindent.
- Pedig az, akit számodra választottam, olyan szép, olyan jó, és téged úgy szeret.
- S ha tündérek szépségével bírna, s vetekedne jóságban az angyalokkal, és volna gyémánt szíve, mint neked, hogy fölülmúlna téged a szeretetben, nem akarnám õt ismerni.
- Ó, ne tégy ilyen nagy fogadást! Bizony megbánod. Bizony visszakéred a szavadat. Legalább tekintsd meg az arcképét egyszer! Jer, a szomszéd szobában megmutatom.
- Az engem hidegen fog hagyni.
- Majd meglássuk.
Az anya karöltve vezeté fiát a szomszéd szobáig, s kinyitva annak ajtaját, elõrebocsátá õt.
És akkor maga elõtt látta Ödön Arankát, a gyönyörtõl reszketõ leányt, ki szavaikat végighallgatá.
Minõ hatalma a világnak akadályozna meg két szívet, hogy egymásra ne boruljon ily pillanatban? Ki tartaná fel az öröm könnyeit, hogy ne omoljanak? Mi tiltó szellem állna két égõ csók közé, hogy egymást föl ne keresse?
- Ó, én drágám... ó, én egyetlenem!...
Baradlayné megfogta mindkettõnek a kezét, s elfojtott hangon suttogá Ödönnek:
- Hát hiszed-e már, hogy lesz ura és úrnõje e háznak?
Ödön megdicsõült arccal kiálta válaszul:
- Lesz!
És mindketten csókokkal halmozták el a legszeretõbb anya keblét, arcát, kezeit és vállait.
Baradlayné pedig némán, mereven tekintve fel azon arcképre, mely saját menyasszonyi arcképe mellett büszke tekintettel néze le rá a masszív, aranyos keretbõl, és magában beszélt hozzá:
„Látod-e ezt? Érzed-e ezt a boldogságot? Nem dobbanik-e meg kõvé lett szíved, mikor ily mennyországi látvány mosolyog feléd? Jól tettem-e, midõn ellenkezõjét tettem annak, amit mondtál? Eljössz-e nászéjen, áldani vagy kísérteni - kõszívû nagy ember?”
A nagy ember csak mindig büszkén nézett le a keretbõl.
A boldogok nem vették azt észre.
A szomorú özvegy elsuhant közülük; ott hagyta õket boldogságukkal egyedül; van azoknak mit beszélni egymáshoz.
Õ maga pedig szobájába lopózott; elõvette írótárcájából azt az emlékezetes iratot, melyet haldokló férje mondatolt írótolla alá, s a mai nap történetére vonatkozó sorokat - aláhúzta vörös ironnal.
Idáig bevégeztetett!...

A KÉZFOGÓ NAPJA
Nem volt titok, mindenki beszélte már: a Baradlay-háznál hat hét múlva a temetés után kézfogó lesz. Új nevet kap a ház.
Arra a napra közelrõl és távolból meg voltak híva az ismerõsök, egyenesen az özvegy úrhölgy nevében, világosan családi ünnepélyre.
A nevezetes nap délelõttjén egymást érték a minden vidékrõl érkezõ hintók a kastély udvarán; pompás és egyszerû fogatok, mik ezúttal nem csupán az erõsebb nem kontingensét szállították ide; az urak hölgyeiket is magukkal hozták - és kisasszonyaikat is.
Bizony kisasszonyaikat is.
Mindenfelé híre futamodott már, hogy az ifjú Baradlay hazaérkezett külföldrõl, s keze még jegygyûrûtlen. Nemes vad! Érdemes a hajhára.
Megérkezett a többi úri rend között Tallérossy Zebulon úr is. Ezúttal õ is rangjához illõ pompával lépett fel. A régi hintóra új bõr volt húzva, s kocsiajtajára szépen kipingálva a Tallérossy-címer. És saját négyes fogata pompázott elõtte. Igaz, hogy a gyeplõs kimustrált katonaló, az ostorhegyes sajnálja a lábát, a nyerges cseberbe lép, s a rudas világosan elárulja, hogy eddig lógósnak volt használva; hanem azért megteszik õk a parádét, ha együtt vannak, s csakúgy rázzák a csengettyût a nyaklójukon, mint a többi gavallérok lovai.
A kocsis mellett ezúttal hajdú is ül. Bár ugyan nem egyforma az egyenruhájuk, de elég zsinóros mint a kettõ. Az inasnak piros huszársipkája van, ami nagyon emeli a tekintélyt. Kár, hogy a kocsisnak nem lehetett olyan bajuszt ragasztani, mint amilyen a többi urasági kocsisoknak van; az a pántlikás kalaphoz illett volna nagyon.
Zebulon sem jött ezúttal egyedül. Magával hozza kisasszonyai egyikét: csinos arcú fiatal leánykát, magasra nyúlt termettel. Kár, hogy nagyon fûzi magát, és hogy nyers kávét szokott rágni, amitõl fehérebb legyen.
A nemes úr ezúttal nem száll le bundástul, mert új kabátja van, finom selyemposztóbul, aminek nyakától messze elálló gallérja messzirõl reklámot csinál falusi remekbe készítõjének; a kisasszonynak pedig szintén selyem wiklere van és marabukalapja.
- Aztán hallja, János (ez a hajdúnak szól, kit otthon csak tegeznek), mindent jól lepakoljon kocsiról! El ne ejtsd iskatulát - hallja -, mert aba selyemruha van. Aztán valamit össze ne törjön, János, mert pofonütlek - magát. Ha te, Karika! Nalad van smukos tarisznya - akarok mondani: ridikül? El ne veszits ütet; sok draga smuk bene van.
Egyszerre nagy csengés-bongás támad: õ jön, az ünnepély hõse, Rideghváry; igazán új hintón, igazi ötös új fogattal. (Telik neki! „reprezentacionális költség” quantum oportet.) Ennél igazi huszár ül a bakon, s az ugrik a kocsiajtót kinyitni, és nyújtja kezét a nagyméltóságú úrnak, hogy egész aplombbal léphessen le a földre.
Nem volna igazság a földön, ha nem Zebulon üdvözölhetné õméltóságát legelõször, midõn a földet éri.
- Hozta isten nagymiltósagodat, tégedet! Éljen és vivát! Mink is most érkeztünk ide; ott fognak ki négy lovamat hintobul. Gyütem leanykamal izs örvendetes ünepélyre. Hol vagy, Karika? Legidõsebik kisaszonykam! Azirt nem nagyon idõs. Még nincs huszesztendõs. Quod est authenticum. Hogy izs hinak csak tigedet? Furcsa neveik vanak kisaszonykaimnak; sohase nem tudok egészen megtanulni. Mar neveikben bene van historicum datum, mikor születtek. Felesigem nagyon olvasot asszonysag. Mindig van ujsag kezibe Allgemeine. Mikor legnagyobik kisasszonykam születe neki, akor volt görög amazon: tetzik tudni, Spatar kapitány leánya, Chariclea nagy celebritas, ki sorba kifurta török hajókat maga oraval hajójának, miért felesig körösztöltete elsõ leánykát Charicleanak. Masodik leanykam neve Karolina Pia; hiszem akor hazasodta fölsiges urunk, anak tiszteletire. Harmadik kisasszonykam Adalgisa; akor jatszottak elõször Normat pesti teatrumban, felesigem látott azt - lozsibul. Negyedik kisasszonykam mikor megirkezte, akor volt bolond vilag: az a Palacky, tecik tudni? No nalunk is volt egy kis híre; hat a negyedik leanykamat azért hinak Libussának. No biz ezt sajnalok: de mar nem levehetem rula. No de most mar, hogy bebizonyítsunk jó hazafiuságunkat, a legutolsó kisasszonykanak atunk igazan magyar nevet: „Bendeguzella”; hires magyar vezir után.
- Hát öt kisasszonyka van, Zebulon bácsi? - kérdé mosolyogva az adminisztrátor úr.
- De bizony hat. Vagy csak öt? Mar magam se nem tudok. Hanyan vattok odahaza, mikor együtt vattok, Karika? Csak öten? Nekem ugy tecik, mikor nagyon larmaztok, mintha heten volnatok.
Chariclea kisasszony igyekezett apja historizálásának lõtávolából elõresietni, míg Zebulon úr a lépcsõn fölmentében még az iránt is felvilágosította az adminisztrátor urat, hogy hja bizony öt leány is elég nagy gond; kivált mikor három már bálba járni való, férjhez adni való; aztán a nagyságos mama nem mehet velük, mert migrénben szenved, s ekként a papának kell õket hordani ide-amoda, ahol eladó leányokat mutogatni szükség.
A lépcsõházban aztán elváltak, s a kulcsár és komornyik mindenkinek megmutatta a számára rendelt szobákat.
Az adminisztrátor úrnak rendes, három szobára osztott lakása volt a Baradlay-kastélyban. Az elõszobában már várták tisztelõi.
Azok közül kiválasztotta magának Szalmás Mihály uramat, kinek különös szabadalma volt, azalatt, míg a méltóságos úr átöltözik, legbelsõ szobájában legfrissebb mendemondákkal rövidíteni idejét.
- Nos hát, mi a legújabb újság, Szalmás? - kérdé bizalmasan a nagy befolyású úr hû bizományosától.
- Legnevezetesebb, méltóságos uram, az, hogy Ödön úrfi Oroszországból hazaérkezett.
- Azt már tudom. Hívta valaki, vagy csak magától jött haza?
- Valaki tudatta vele, hogy az öregúr meghalt, s most már „szabad a csók!”
- Az bizonyosan a leány volt. S mit tudni a leány felõl?
- Az már nem leány.
- Mi a gutát?
- Férjhez van adva - súgá titkolózva Szalmás uram. - Kéz alatt tudom, de igen jó kútforrásból. A nagyságos asszonynak sikerült a leányt rábeszélni. A vén pap veszedelme megindítá leánya szívét, a nagyságos asszony bõkezû munificenciával látott hozzá. Utoljára is elhatározta magát a leány, hogy férjhez megy egy bécsi referendáriushoz, ki az apja felségsértési perében eldöntõ befolyást gyakorol. A referendárius kap sok pénzt, a leány megkapja az atyja szabadságát. A dolog rendben van már. A leányt elvitték már Bécsbe, s a vén pap, ahogy bizonyosan tudom, mert magam láttam, már a múlt éjjel haza is érkezett. Ezt én mind legelsõ kútforrásból tudom.
- S nem haragszik emiatt az úrfi?
- Azt nem lehet még tudni; mert még amióta megjött, el nem hagyta a szobát. Még a legbelsõbb cselédeket sem bocsátja magához közel, s mindenkit igen nyersen elutasít, aki tapogatózni akar körülötte.
- Beteg bele, azt hiszem. No, majd kigyógyítjuk belõle. Hát az özvegy?
- Az igen derültnek és megelégedettnek látszik.
- Szegény! Van oka rá.
Rideghváry úr apránként átesett porhüvelye külsejének átidomításán ez értekezés alatt. Fekete díszöltözetbe iktatta magát, s el lévén készülve ügyének levátájára, megindult szobájából a címerterembe, kísérve alázatos udvarlói csoportjától, kik közt beszédes szerepet vitt Szalmás Mihály uram.
A címerterem ajtajában megint csak bele kellett botolnia a méltóságos úrnak Tallérossy Zebulonba, ki elhülledt arccal jött neki jelenteni, hogy:
- Méltóságos baratom uram, hallod, én igen sok idegen abrazatot latom iteneg.
- Az bizony meglehet - felelt rá az adminisztrátor úr.
- De nem izs anyira idegen, mint inkab nagyon izs ismeretes abrazatok, akik nekem nagyon idegenek.
- Nem értem ezt, Zebulon! - szólt nevetve a magas úr.
- Irtem, nem irtem! - haragoskodék Zebulon. - De bizony megirted, csak miltoztasal szijeltekinteni. Hisz ez a szala teli van oppozicionális fiziognómiakkal, kik nekünk ismeretesek, de idegenek.
A nagyméltóságú úr úgy találta, hogy ez valóban figyelemre méltó észrevétel. Hanem hát abban sincs semmi rendkívüli. A megye minden pártárnyalatú celebritásai igyekeztek tiszteletüket bemutatni az ifjú örökös fõispánnak. Ez konveniencia dolga. Hadd tisztelkedjék mindenki. Nincs mit megütõdni a találkozáson.
Azt ugyan szívesen elengedte volna az adminisztrátor úr, hogy zöldasztali inkarnátus ellenfelével, Tormándy táblabíró úrral is találkozzék ennél a háznál; hanem hát ez nyílt ház: fõispáni lak, mindenkinek joga van itt megjelenni; s utoljára - a többség pokolban is többség.
- Hát itt sem ijedünk meg tõlük, Zebulon barátom.
Zebulon nagyot feszített mellén, mely végig volt rakva hamis gránátgombokkal.
- Elhiszek aztat! Gyühet nekem Tormandy! Vagyok neki malleus magam! Majd én odaütök...
De nem mondhatta el, hogy hova üt, mert egyszerre úgy megállt a szó a szájában, mintha föld alatti kísértet lépett volna dicsekedése farkára...
- Á... á... nini!... - szólt a szemközt találkozó láttára, ki éppen akkor lépett be az ajtón.
Az volt a kergetett pap: Aranka atyja.
Tallérossy Zebulon nem hitt egyebet, mint hogy no most itt jön Zách Felicián második kiadásban, ki karddal reklamálja elrablott leányát, s ugyan levágja, akit elöl-utol talál.
Pedig úgy tetszett neki, mintha a kuruc pap egyenesen az õ testének tartana.
Zebulon érezte bûneinek súlyát. Eszébe jutott, hogy mindaz a keserves kínszenvedés, amin ez a pap hanyatt-homlok keresztülesett, az õ fejében ért meg eszmeképpen; úgyszólván õ diktálta azt rá mind; annálfogva is, mikor már szemtül szembe álltak, a legnyájasabb mosolygással ragadá meg a rettegett alak kezét.
- Alazatos szolgaja ides, kedves nagytiszteletû urnak! Hogymint szolgal egiszsige?
A pap pedig sem nem rántotta elõ kabátja alól a rejtett fringiát, sem a kezét nem kapta vissza Zebulon kezébõl, hanem kordialiter visszaadta a kézszorítást.
- Köszönöm a tekintetes úr kérdésit. Hát csak megvagyok a régi bõrben.
No, annak ugyan örült Zebulon nagyon. Hanem azért mégsem hitt a papnak. Ez azokkal a sasszemeivel nagyon tekinget körül. Ez valakit mást keres, akit megöljön. Mert egyébért csak nem rontott fel ide, ily ünnepélyes társaság közé. Ezt jó lesz preventív cenzúra alá venni, s tovább is fogni a kezét.
- Hát hol méltóztata utazni nagytiszteletü úr minden sokfelé? Hallottam, Bécsben izs volt.
- Ott is voltam.
- Valami baj volt?
- Nem volt semmi baj. Igen jól mulattam odafenn.
Zebulon félrevágta a nyakát. Ez veszélyt jósló tettetés.
- Nem bantota senki?
- Sõt, inkább igen nyájasan bocsátottak el mindenünnen.
Hm. Ez gyanús szelídség.
- Hat Aranka kisasszony, vagy mar nem kisasszony; igaz, hogy mente férjhez?
Ez már csak olyan kérdés, ami kiugratja a nyulat a bokorból.
- Igaz - felelt rá a pap nagy bonhómiával, mind Zebulonnak, mind a többi odafülelõ hazafiaknak nagy bámulatára.
- Is meg van võleginyel eligedve, tiszteletes ur?
- Nagyon meg vagyok elégedve.
Zebulon nagyon rázta a fejét. Még mindig szorongatta a pap kezét, és nem akarta odább ereszteni, míg az egyszer aztán búcsú fejében úgy visszaszorította tisztelt barátja kezét vasmarkával, hogy az sziszegve hagyta abba a kézszorongatást.
- Isten áldja, uram.
(Aldja tigedet az ördög! - mormogá utána Zebulon, egymáshoz ragadt négy ujjára fújva. - Vir izs kigyütt körmöm alul - talan?)
- Nos, mit beszélt a pap? - kérdé Rideghváry Zebulontól, mikor ismét visszatért hozzá.
- Aj, hiszen bolond papot egiszen helyrebolonditotak valahun. Hiszen az most totaliter okos ember.
Rideghváry úr bölcs mosolygásra vonja arcszögleteit, s mély bölcsességgel jegyzé meg:
- Ahonnan õ megjött, onnan mind okosan szoktak az emberek visszatérni.
- De hogy leanya felöl is megnyugodta.
- Egy kis pénz sok haragot lecsendesít. - De menjünk elõbbre, a násznagyok várnak.
- Kicsoda kirõ násznagy miltosagod riszedrõl?
- Gróf Gálfalvy Pál õméltósága.
- Ohó, nagyon jól ismerek õtet, méltóságát. Eminens, nagy auktoritás. Bizony gratulalom hozza. Ahol latom, ni!
S azzal ment a két nevezetes úr a vendégekkel telt úri termen keresztül a mutatott díszruhás alak felé.
Rideghváry kétféle emberekkel találkozott; kik vagy mély fõhajtással üdvözlék, vagy félvállat fordítottak neki, s elnéztek a feje fölött. Csakugyan nem értette, hogy minek kell ezeknek az utóbbiaknak is itt lenniök. Zebulon ellenben minden oldalról csak eléje mosolygó ábrázatokba botlott. Láthatta, mennyire szeretik.
- De nem latok sehol kisasszonykamat, Karikat; pedig már felöltözte putzba! - nyugtalankodék Zebulon.
- Hiszen veheted észre, hogy még nincsenek hölgyek a teremben, azok mind együtt vannak az úrhölgy lakosztályában, s csak az ünnepély kezdetén fognak kíséretében megjelenni.
- Ah. Tehát egisz ceremonia lesz?
- Szokás szerint. A kérõ násznagy felszólítja a kiadó násznagyot; arra a kiadó násznagy választ ád; akkor az igent mondó válasz után megnyílnak a szemközti szárnyajtók, s a menyasszonnyal az élén belép a hölgyi kör. Aztán következik a többi.
- Aj. Az nagyon szip lesz.
A két úr tehát feltalálta Gálfalvy Pál urat, a kérõ násznagyot, s kölcsönösen kezet szorongatva, elkezdett élcelni a feles számmal megjelent megyei kurucokra, kik idejöttek ellenségük diadalához áldozatra vitt igavonókul pompázni, s amellett nemigen ügyeltek rá, hogy azoknak fõkorifeusa: Tormándy mit beszélhet oly meghitten tiszteletes Lánghy Bertalan urammal. Inkább az után tudakozódtak, hogy hol van Ödön.
Az bizony a terem túlsó felében diskurál nagy bizalmasan egypár magához hasonló fiatalemberrel. Majd idejön, ha meglátja a prezumptív mostohaapját. Tudni fogja, hogy kettõjük közül melyiknek a dolga a másik üdvözlésére sietni.
De még kellemesebb meglepetés vár reájuk, midõn egyszer csak megzendülni hallják Tormándy ismert sztentori hangját, ki csendet kér az „uraim”-tól.
Nos, mi lesz?
- Uraim - szólt a hatalmas hangú megyei szónok -, mindnyájunk elõtt tudva van, mi örvendetes ünnepélyre gyûltünk itten össze. E házra új fény fog áramlani a gondviselés által rendelt új családfõben, kit az ég tartson meg sokáig hazánk javára.
(„Ah hisz ez hízeleg! Ez megtért!” - suttogá Gálfalvy Pál gróf az adminisztrátorhoz.)
Rideghváry úr ezt egészen természetesnek találta. („Használt neki a múltkori négyszemközti szívére beszélés!” - suttogá vissza az adminisztrátor.)
A szónok folytatá:
- A võlegény, kit a gondviselés a család élére ifjúkora díszében állít...
(„Ez már egy kicsit erõs hízelkedés!” - súgá magának Rideghváry úr.)
- ...engem bízott meg kérõ násznagyképpen...
(„Micsoda?” - kiálta egyszerre mind a három úr egymás szeme közé nézve.)
- ...hogy felhívjam a tisztelt kiadó násznagyot, óhajtja-e ezáltal a kívánt frigyet megerõsíteni, s a menyasszony kezét kezébe tenni!
Most már igazán itt volt az ideje az elbámulásnak.
Ha Tormándy mint kérõ násznagy lép elõ, hát akkor Gálfalvy Pál gróf micsoda itten?
És ki fog akkor a kérõ násznagynak megfelelni? Hol a kiadó násznagy? Az a fõtisztelendõ úr volna; de az még nincs is jelen. Micsoda konfúzió ez?
Pedig még tovább bonyolult a szövevény azáltal, hogy Tormándy fölhívására Lánghy Bertalan uram lépett elõ, és válaszolt kenetteljes hangon:
- Amit az ég megkötött, azt csak a síri föld választhatja el. Egyesüljenek, akik egyek a szeretetben.
(„Nini! Pap megbolondult!” - kiálta fel Zebulon elképedve.)
Hanem abban a percben jött a talány magyarázata. A szemközti kettõs ajtó megnyílt, ott állt az egész hölgyvendégkoszorú, s annak élén özvegy Baradlayné vezeté kézen fogva az ünnepélyes vendégsereg elé a kért menyasszonyt: Lánghy Arankát.
Tüneményes szép jelenet volt e két hölgy egymás mellett. Az örömanya és a menyasszony.
Az özvegy fekete ruhát viselt ragyogó acélgyöngyökkel hímezve s hosszú, fekete csipkeuszállyal, fején gránátdiadém villogott; s volt rajta valami új, valami fényes, amit még nem látott senki: arcának mosolygása.
Még csak most tudta meg mindenki, milyen szép ez asszony, e ragyogó napsugárral arcán; egy királynõ tekintete volt az!
S a menyasszony, kit kezén vezete: omlatag fehér ruhában, fehér jácintokkal ékítve, a szemérem hamvával gyöngéd arcán, az érzelem bûbájával pillaárnyalt szemeiben, a hajadoni félelem méltóságával minden mozdulatában; a szépség két ellentétes tökélye egymás mellett.
Az uraságok a meglepetés morajával fogadták a kilépõket. Mindenki elõretolongott.
A terem elején állt egy pompás mozaikasztal, melyre egy aranytálca volt letéve, s a tálca csipkekendõvel beterítve. Amellett állt a két násznagy; oda vezette Baradlayné Arankát, átadva a leány kezét atyjának.
Ödön ott állt a kérõ násznagy mellett.
Akkor a pap feltakarta a csipkekendõt a tálcáról. Két egyszerû karikagyûrû volt azon; nem újak, viselve voltak már azok. És azután az egyik gyûrût Ödön ujjára húzta, a másikat Arankáéra, s akkor egymásba tette kezeiket.
Nem volt ehhez semmi mondva; egyszerû volt az egész szertartás, de ez egyszerû jelenetben volt valami olyan fennkölt, hogy az egész társaság mintegy jelszóra zendült fel utána egy általános éljenkiáltásban.
A lelkesült hangzavarban senki sem is hallhatá, mit súghatott az örömanya leendõ menyének, midõn azt keblére szorítá, és homlokát megcsókolta; s mit rebegett a pap, midõn átölelte leendõ vejét.
„Van, aki az imákat meghallgatja az égben, melyek nem tetszenek a földi isteneknek ide alant!”
Még Zebulon is azon kapta rajta magát, hogy torkaszakadtából kiabálja a vivátot, s csak akkor vette észre, hogy rossz helyen alkalmazta a lelkesülést, midõn az adminisztrátor úr tekintetével találkozott, mely éppen nem volt nyájas. Zebulon megijedt. Hisz neki éppen nem lett volna szabad vivátozni. Azzal vélte a dolgot jóvátenni, hogy megpróbálja, vajon hogyan sikerülne neki magát valami nagyon ostobának tettetni.
- Eszerint most kettõs kézfogó fog lenni - szólt együgyû ártatlanságot utánzó arckifejezéssel Rideghváryhoz.
De már ezért az ötletért csakugyan hátat fordított neki a méltóságos úr. („Hiszen ez komplott!” - dörmögé az adminisztrátor a kimaradt kérõ násznagyához.)
- Nekünk most rögtön be kellene fogatnunk, és itthagynunk a társaságot - véleményezé Gálfalvy.
- Nem, azt nem tesszük; azzal magamat prostituálnám egészen. Ellenkezõleg: itt kell maradnunk, és figyelnünk, hogyan végzõdik ez a - komédia.
A két úr elõresietett, s Rideghváry az elsõk között volt, kik Ödönt hálálkodásaikkal üdvözlék. Poligonális arcának minden szeglete iparkodott gömbölyûvé lenni a nagy mosolygástól. Ó, azt az õ arcán nem volt szabad észrevenni senkinek, hogy õ tudja azt, mit nevetnek a háta mögött.
Pedig bizony nevettek sokat. Tormándy mélyen meghajolva üdvözlé a vele találkozót, s azt mondá neki: „Nézze méltóságod, még most is milyen gyönyörû asszony az özvegy!”
Õméltósága csak hümmögött rá; de a mindig hû Zebulon a háta mögött ugyan sietett a toldással:
- Valosagos olyan, mint egy menyasszony! - Jaj!
- Pardon!
(„Mar harmacor lépi meg tyukszememet ez a gróf” - panaszkodék aztán Zebulon Tormándynak.)
- Ne állj mellé, mikor beszélsz.
A kézfogót a szokásos lakoma követte a kastély éttermében. Az üléssor berendezésében már sok szimbolisztika volt kifejezve. Az asztalfõnél az elnöki kettõs helyet a võlegény és menyasszony foglalták el. Ödön mellett ült Lánghy Bertalan, Aranka mellett Baradlayné, a pap után a fõtisztelendõ, és Baradlaynén túl Gálfalvy gróf, s így váltakozva az adminisztrátor és Zebulon és a többi ismerõs delnõk és uraságok, kiknek mindegyike jól tudta a különbséget, ami a vélt és való sorozat között elõállt.
Zebulonnak csak akkor jutott eszébe, mikor Chariclea kisasszonyt meglátta, hogy nini, ez is itt van: hát mármost ez minek rakta fel azt a sok drága smukkot, ha Ödön úrfi a papleányt jegyezte el? Hanem végre ezt is vigasztalására fordította. Van még más két Baradlay úrfi is, s azoknak igen jó precedens eset bátyjuknak példája, hogy egy igazi gavallérnak mennyire nem szükség vagyonra, születésre nézni. Ez a mai nap eseménye sok titokban sóvárgó kisasszonynak fog új reményekre jogosult érzelmeket költeni szívében.
A lakoma folytán következett a magyar vendégség egyik jellemzõ harcjátéka: az áldomástorna.
„Toast-turnier”-nak neveznék azt más nyelven.
Nem utolsó neme a küzdelemnek.
Egy asztalnál ülõ, egy palackból poharazó ellenfelek iparkodnak egymást ragyogó felköszöntésekkel leküzdeni. Minden tószt jelen- vagy távollevõ személyekre vonatkozik; de motívumaiba bele vannak szõve a napi élet legérdeklõbb mozzanatai; s azokat kiszínezni elõáll a pátosz, a humor, a bibliai hagyomány; a bor megoldja a nyelvet, s a hallgatagoknak ékesen szólást inspirál; az ifjakat bátrakká, az öregeket melegekké teszi: képzõdik a jobb és bal oldal, és igyekszik egymást leleményes mondatokban, ragyogó ötletekben felülmúlni; kedélyes ellenségeskedés folyik, körmönfont mondatokkal, élces vágásokkal, minek végén összecsörrenik minden pohár. - Jaj a megneheztelõnek!
Csak Ödön maradt hallgatag. Õ megtartotta anyja mondását: „Gondold meg, mikor szólj, mikor mondd el, amit szívedben érzesz; meddig hallgass, s mindvégig hallgass-e.”
Egyszerre a vidám tósztozást idefenn a teremben túldörgé az udvaron felzendülõ lármás riadal.
Örömriadal az is; nehány száz torok éljenez.
Valószínû, hogy Ödönt és menyasszonyát éltetik. A falubeli hívek és a jobbágyak lehetnek azok.
A külsõ zaj növekedtével Baradlayné odasúgott fiának:
- Ez nektek szól. Eredj ki az erkélyre menyasszonyoddal, és szólj hozzájuk nehány szót.
Ödön azonnal felállt helyérõl, kezét nyújtva Arankának, hogy õt az erkélyre kivezesse.
Pedig hát az a nagy éljenzés - nem nekik volt szánva.
Az a nagy örömriadal nem a falubeli jobbágyok és hívek nyilatkozványa volt, hanem az adminisztrátor úr gárdájáé.
Hát ez micsoda gárda?
Kétszáz szemenszedett országos korhely, három szomszéd vármegye nemességének kilökött, kimustrált söpredéke; verekedés, gyújtogatás, lólopás hõstettei miatt börtönjártas nevezetességek; soha ki nem józanodó, rekedt torkú ingyenivók, õsi birtokukat elpazarolt jószágkeresõk, becsületes atyafiaknak orcapirulással emlegetett korcs ivadékai; bornírt, csökönös ósdiak, dölyfös rongyok, sárban meghurcolt címerek, kik közt elõcsahos a huzavona falusi leguléjus s az iskolakerülõ kántor. Ez az adminisztrátor úr nevezetes mobilgárdája, melyet forsponttal hordat össze nagy kerülõ földrõl a megyei székvárosba, elrémíteni, leordítani, leszavazni, s ha kell, le is verni a megyebeli nemes karokat s rendeket; küldi õket maga elõtt, viszi õket maga után, ünnepélyes elfogadó tömegnek, díszelgõ kíséretnek, sõt még azt is megteszi, hogy felviszi õket Pestre, s fáklyászenét adat velük magának a fõváros tisztes közepett.
Ez a gárda volt a mai ünnepélyre is felrendelve, hivatása szerint az alkonyi órákban fáklyás tisztelgést tartani a díszes úri eljegyzett párnak (minthogy a zene még tilalmas) csupán felköszöntõ beszéd mellett.
Két forint napidíj járta fejenként - és úri ellátás.
Azonkívül azt is elhitette velük Szalmás uram, Rideghváry fõkolomposa, hogy a võlegény aranyat fog szórni a nép közé, abból ki mennyit elkaphat!
Rideghváry úrnak jutott ugyan eszébe a vett kudarc után, hogy még az a gárda is a repertoáron van; de megnyugtatta magát abban, hogy hisz annak csak estefelé kell elõrukkolni; aztán meg Szalmás uramnak csak lesz annyi esze, hogy miután látta és hallotta a történteket, efelõl értesíteni fogja híveit, s nem hozza õket ide.
Hanem éppen Szalmás uramon múlt a dolog, levén neki az a jó szokása, hogy nem jól érezte magát semmiféle úri társaságban; annálfogva csak a teremajtóig kísérte el a méltóságos urat, onnan pedig elfogyatkozott, leiramodván azon díszes társaságba, ahol maga volt a legkülönb: Rideghváry úr korteshada közé, kik csak egyenesen behajtattak a már nagyon jól ismert tanyára, az ispán udvarára, melyet a kastélytól a park választott el. Az ispán az ilyen látogatásoknál nem is szokott utasítást kérni, tudta már a szokást: egypár száz vendéget be sem szokás jelenteni. Felnyitotta elõttük a roppant nagy pajtát, összeállította az asztalokat, padokat; tulkot, birkát vágatott, hordót üttetett csapra, elõszedte az új tányérokat, tálakat, késeket, villákat, kanalakat; s nem csinált magának fejfájást azzal, hogy mikor kiadja és mikor újra beszedi a sok evõeszközt, megszámlálja, hány volt.
Azok már csak Szalmás uramra vártak, hogy nekiüljenek a lakomának; ezt Szalmás uram jól tudva, bánta is, akárhogy megy végbe a kastélyban a parádé, sietett, mint rák az iszapba, saját elementumába.
Ott legalább asszonyi szemektõl sem átallja magát az ember.
A díszes társaság tehát igen jól érezte magát saját társaságában; ott sem hiányzottak a lelkesítõ szónoklatok, csakhogy azoknak fûszérét nem humor és pátosz, hanem virágos káromkodások adták meg. Mondattak hatalmas kitörések a gonosz újítókra: a szûz vállak megterhelõire, a tintás tudósokra, s végül mikor már nagyon jól meg volt vetve a jókedvnek az ágya, Koppants Mátyás kántor uram elõhúzta a zsebébõl azt az epithalamiumot, melyet a mai ünnepélyre írt, megröhögtetve annak avas, maszatos, mézgás útféli élceivel a borban fõtt hallgatókat. Tetszett az mindenkinek nagyon.
Minek következtében Boksa Gergõ fõkolompos, felgyûrve inge ujját kék foltokkal dicsekvõ karjáról, nagyot üt az asztalra, s így szólt:
- Hallod-e te, Szalmás! Az is bolond volt, aki azt találta ki, hogy fáklyával menjünk menyasszonyt látni. Az öregapám sem hallott ilyent. Világosnál nézik az asszonyfélét. Én nem bánom, menjünk fáklyával; de menjünk mindjárt, míg világos van, míg a szemeinkkel látunk. Én nem iszom itt hiába - a közügyért.
Az egész gyülekezet ráordította, hogy jó lesz. Menjünk mindjárt, menjünk, míg nap van.
Hiába szabadkozott Szalmás, hogy õ a gratuláló beszédét éjszakának írta, az tele van álló és futó csillagokkal, néma éjszakával és estharangszóval, azt mondták neki, hogy fordítsa nappalra; inkább, ha kell neki hozzá a szurokfüst, meggyújtják hozzá a fáklyákat.
Szerencsére akadt közöttük egy okos ember, aki ez indítványt megdöntötte azzal az észrevétellel, hogy nem jó lesz égõ fáklyával mennünk, mert majd ha az aranyat szórják, mind kisütögetjük egymásnak a szemét.
Ez helyes észrevétel volt; de egyszersmind meggyõzõ indok az elébbeni indítvány mellett, hogy ne menjünk sötétben, mert ki látja meg akkor a földre esett pénzt.
Az indítvány közhelyesléssel elfogadtatván, õs szokás szerint a még ellenvetésekre készülõ Szalmás uramat megkapták ketten két lábánál fogva, felemelték a vállaikra; az egyik teherhordó maga volt Boksa Gergõ; beszélhetett aztán Szalmás uram, hogy mi indokai vannak nem menni, ha már vitték!
El is vitték emberháton ülve egész a kastély udvarára, s ott aztán kitörtek roppant nagy éljenriadalban.
Nem is tették hozzá, hogy ki éljen. Nekik csak egy ember az „éljen”; a többit majd elmondja cifrán Szalmás.
Volt is Szalmásnak egy olyan hosszú szónoklata készen, hogy elért a falu túlsó végeig, ha kiereszté. Hanem amint az éljenriadalra a várt principális és az özvegy menyasszony helyett Ödönt látta kilépni, karján a menyasszonydíszû papleánnyal, kit õ Bécsben képzelt, régen férjhez adva valami köszvényes bürokratához, persze hogy a csizmaszárában veszett egyszerre az egész betanult dikció.
Látta már és értette a dolgot egészen; megfordult itt az állapot. Fordult volna õ is visszafelé, ahonnan jött, de a két teherhordó nem ereszté. Utoljára is a tisztelgõ hadnak egy csepp ellenvetése sem lehetett az ellen, amit lát. Ha a sokszegletû úr és matrónai jegyese helyett ilyen szép fiatal párt talál maga elõtt, hát annál inkább „vivát”. Megéljenezték õk azokat, még tán jobban, mint ahogy a másiknak volt szánva.
Mikor aztán a nagy éljenzés valahogy elcsillapult, itt lett volna az ideje, hogy Szalmás uram tolmácsolja a közönség érzelmeit.
Szalmás uramnak pedig egyetlenegy gondolat sem volt a fejében. Az egész beszéd nem ennek a párnak volt szánva: transzpozíció teljes lehetetlen. Csupán a kezdõ frázis maradt meg a nyelvén, azt el is indította:
- Közszeretetû, nagyméltóságos úri pár! Elõtted látod íme a nemességet...
Nem ment tovább. Megint rákezdte:
- Íme, magad elõtt látod ezt a mi díszes nemességünket.
Újra megfeneklett. Újra nekifohászkodott:
- Íme, szemeitek elõtt látjátok ezt a tiszteletetekre megjelent, díszes nemesi tábort.
De már erre felszólalt az egyik teherviselõ, Boksa Gergõ:
- Szalmás! Mondj má’ mást is, mer’ ledoblak...
Azzal aztán agyon is lett ütve Szalmás uram minden további szónoklása.
Ödön közbevágott, s hogy megmentse a jelenet komoly színét, felkapta az elejtett szót:
- Honfitársaim! Köszönöm kegyetek üdvözlését magam és jegyesem nevében. Én a nemességet csak a szívekben keresem. Nem vagyok a sok beszéd embere; szeretem és követem azokat, akik tesznek. E mai boldog nap megörökítésére ötvenezer forintot ajánlok fel önöknek...
Falrengetõ éljen hangzott fel erre a számra. Hirtelenében mindenki azt iparkodott kivetni a fejében: mennyi jut abból egyre-egyre.
Ödön pedig folytatá a lelkesedés kitörése után:
- Ötvenezer forintot népiskoláink jobb karba helyezésére.
Hej, de elhallgattak egyszerre!
- Isten áldása legyen hazánkon és nemzetünkön.
Ezzel a szóval visszavonult az ifjú pár az erkélyrõl.
Bizony egy árva „éljen” sem hangzott már utánuk.
- Ühm! - dünnyögé Boksa Gergõ. - Hát csak ennyire becsüli a nemességet?
- Dejszen - morgá magában Koppants kántor -, ha a népiskolákat jobb karba helyezik, akkor engem elcsapnak.
- Hát az én diurnumom mármost ki adja meg?
Ez volt pedig a fõ-fõ kérdés.
Szalmás Mihálynak kellett volna arra megfelelni, de Szalmás Mihály aznapság nem volt többé található sem földön, sem padláson, pedig mindenütt keresték. Ha megkaphatják, bizony megdöngetik. De nagyon jól elbújt.
Mire aztán a vitéz had az ispánlaknál összetörvén minden evõ- és ivóedényt, bejelenté nemes janicsári haraggal, hogy „eb iszik ingyen - a közügyért!”, felkerekedett szekereire, és odábbállt.
Az úri rend egy része szintén nem várta be a Baradlay-kastélyban az éjt, Rideghváry hívei menekültek a vesztett csatatérrõl.
A fõvezér, az adminisztrátor, még egy végbúcsúra találkozott Baradlaynéval.
- Nagyságos asszonyom. Ma utoljára volt szerencsém a Baradlay-ház vendége lehetni. Ezt még ma reggel nem hittem volna semmi prófétának. Pedig én magamban is van látnoki szellem. Ön, nagyságos asszonyom, fiával együtt eltért arról az útról, melyet a boldogult nagy férfiú, igaz barátom, végleheletével önök elé diktált, de velem is közölt, mielõtt önnek szólt volna. Önök az ellenkezõ utat választották. Asszonyom, emlékezzék ön ez órában mondott szavaimra. Ez az út is elvezet egy magaslatra: annak a magaslatnak a neve „vérpad”.

AZ ELSÕ LÉPCSÕ „AMA” MAGASLATHOZ
- Könnyen lehet a tekintetes úrnak liberálisnak lenni, kinek van haromezer holdja idelenn Alföldben; de nekem van harom falum odafenn (közbeszólás: a „holdban”) nem holdban, hanem Saros meg Zemplin varmegyében, akibül áll gazdagsagom. Aztan ha jobbágyot felszabaditunk, akkor én menjek kapálni mind az öt kisasszonyommal magam? - Ha én parasztnak születtem volna, sohase nem kívánkoznám más lenni, mint paraszt. Az annak valoságos gyönyörüség. Minek akarunk õtet gyönyörüsigitõl megfosztani? Aki úr, úr; aki nem úr, az nem úr. Hát tehet arrul valaki, hogy nem született minden ember nemesembernek? Hát én mért nem születtem grófnak? De azért nem nyughatatlankodok, hogy legyen minden ember gróf. Pedig ez nekem ipen olyan nagy sírelem, mint parasztnak az, hogy nem nemes. - Gondoljunk csak dolog praktikus oldalara. Most is, ha megesik restoracio, megesik követválasztas, micsoda istentelen nagy pinzbe kerül nemes votizáló publikumot megtraktálni? Hát még ha valamennyi parasztnak mind votuma lesz; nincs anyi bor a világon! (Derültség jobb és bal oldalon.) No, micsoda dolog lesz az, ha még paraszt születisü emberek is foglalhatnak el hivatalt? Most is ipen tizszer annyian vagyunk, mint amennyi hivatal jut. Pedig fiatalember addig nem házasodhatik, mig valami hivatala nincs. A tekintetes elõtem szonokló úrnak se fia, se leanya, sem nem felesige nincsen. Nekem van öt: nem felesig, de kisaszony. (Általános derültség.) Ezt tekintetes ur nem ért, ugye? Aj! Akor én izs tudnam lenni liberalis. Azutan még nipnevelis! De minek az a csuda? Nip fölnõ magatul, ha nem nevelünk izs. Akor volt jó világ, mikor nem tudta más irni, olvasni, csak káptalanba barát; orszagbiro neve helyett odanyomta kardja markolatát dekretumba spanyolviaszkba. Most még paraszt is tudjon olvasni? Hisz akkor soha el nem hisz, amit paptul hall. Csak azt is elrontottuk, hogy eddig irtunk törvinyeket deákul; minden simplex ember nem belekotorászhatta; most asszony, zsellér, zsidó minden nekiálljon olvasni, okoskodni. No, majd meglátnak tekintetes karok és rendek, mi kilóg ebbül majd utoljára? Ha azt akarunk, hogy legyen nipnek szabadsag, ne agyunk neki aztat; mert amig nem adunk neki, addig megvan; de amint odaadunk neki, bizony elveszti aztat. Ragaszkogyunk õseink kilencszaz esztendõs alkotmanyahoz, mert ha csak még ezer esztendeig élvezhetünk is aztat, mar azzal is nagyon sokat nyertünk. (Éljenzés jobboldalon, derültség baloldalon.)
Pleonazmus volna kijelentenünk, hogy ezt a beszédet Tallérossy Zebulon barátunk tartotta azon a históriai nevezetességû megyegyûlésen, mely a nemesdombi kézfogó után harmadnapra a Baradlay fõispánok megyéjében Rideghváry adminisztrátor elnöklete alatt megtartatott.
Nevezetes, epochális gyûlés volt az. Az egymással földsarkilag ellenkezõ vélemények szóvivõ hõsei adtak ottan egymásnak lovagias találkozót.
Tíz-tizenöt távoli megye vezérszónokai, ugyanitt kinevezett „táblabírák”, jogosult ülnökei a megyei zöldasztalnak, sereglettek össze jobb- és baloldalrul, követve nagyszámú nemesi rendek által. Azoknak egy részét a megyei kormányzó szállíttatá ide fizetett elõfogaton, saját költségén, más része jött gyalog, fogadott szekéren, maga kenyerén, szalonnáján.
Az ülés napján már kora hajnalban, dacára a zord idõnek, megjelent a megyeház kapuja elõtt a fehér és fekete tollas sereg egyszerre. Amaz volt a haladó, emez a maradi párt jelvénye, s kérte a gyûlésterembe bebocsáttatását. Már pitymallatkor el volt foglalva jobb és bal oldalról a melléklócák minden helyisége, egyedül a zöldasztal hagyatván fel a vezérkapacitásoknak.
De nemcsak fehér és fekete toll díszlett a kalapok mellett; a szûr alatt ott füleltek az ólmos botok és kurta nyelû csákányok is - pro és kontra.
A fehér toll pártja annyit megtanult az elébbeni gyûlések elõzményeibõl, hogy mikor kifogytak az argumentumok, in fine finali elõ szokott kerülni az ultima ratio, a bunkós bot, olyankor „aki bírja, az marja”. Tehát ezúttal õk is elhozták az ellenargumentumokat, s el voltak rá készülve, hogy ha verekedésre kerül a dolog, verekedni fognak.
Azt is el lehet fogadni, hogy a böjtöt egyik fél sem valami nagyon aszkétai szigorral tartotta meg. Hideg is volt, esõs idõ; nem is lehet neheztelni azért a kis papramorgóért.
Pontban kilenckor megkezdõdött a vitatkozás Rideghváry elnöklete alatt.
A fehér tollas párt egy erélyes tiltakozást akart keresztülerõszakolni az alkotmányellenes adminisztrátori rendszer ellen. A legragyogóbb szónoklatok álltak készen a karok és rendek felhangolására.
Ennek ellenében a fekete tollas pártnak az a hadi taktikája volt, hogy tizenöt vármegyébõl összehordatta a legunalmasabb, a legnevetségesebb szónokokat, akiknek fárasztó, lapos és barokk beszédei által paralizálta a fehér toll lelkesítõ, gyújtó szónoklatait, elhúzta a határozathozatalt a délután étvágyingerlõ, késõ óráira, félreterelte a tanácskozmányt a napirenden forgó kérdésrõl, szökésre csiklandá a türelmetlen közönséget - és lopta az idõt.
Mind nem használt; a fehér toll helytállt, nem tágított. El volt mindenki szánva másnap délig is ott várni étlen-szomjan a gyûlés kimenetelét.
Mert az elnöknek az volt a fõ tudománya, hogy amint egy percben észrevette, hogy a fekete toll többségben van, a szó közepén kettévágta a diszkussziót, s szavazásra bocsátotta a kérdést. Protestálhatott aztán, akinek tetszett.
Most meg sem mozdultak.
Elvégre Tormándy, a fehér toll vezérszónoka is hozzájutott, hogy beszédét elmondhassa.
Mikor Tormándy elkezdett beszélni, olyankor a fekete tollnak az volt a dolga, hogy rákezdte a zúgást; minden szó ellentmondásra talált, beszédébe kiabáltak; a szónokot az mind nem zavarta meg: ha ellenfelei kiabáltak, õ túlkiabálta õket, ha száz ember ordított ellene, õ olyan hangot eresztett, ami kétszázat is túldörgött, de elnémíttatni nem engedte magát.
Hanem az megtörtént rajta, hogy mikor így küzdött egy fellázadt zajtenger hullámai ellen, elragadtatása hevében olyan kifejezéseket talált elejteni, amiket mai világban „imparlamentáris”-oknak fognánk nevezni.
A parlamenti tanácskozmányokban a hasonló elragadtatás következménye az, hogy a második rendreutasítás után az elnök megvonja a szónoktul a további beszédet, s akkor az leülhet. Megyeéletünkben ehelyett más divat volt. - Amint Tormándy egy tõsgyökeres gorombaságot elszalasztott az elnöki szék ellen, mint vadat a vizsla, úgy állta õt Tallérossy et consortes, s ordították elleni unisono: „akció, akció!”
S a megyegyûlés rögtön stante sessione elhatározta a kihágó ellen a fiskális akció megindítását.
Tormándyt ez intermezzo azonban még csak a periódusa konstrukciójából sem verte ki; hidegvérrel kivette a tárcáját, kivágta belõle a kétszáz forintot a megyei fiskus elé (ennyi szokott a díja lenni az akcióbeli elmarasztalásnak), s folytatta a filippikát. Megint új, erõteljes kifejezés jött; megint hangzott Zebulon szava: „akció, akció!”
Tormándy meg sem állt a beszéde közepén; készen tartotta a másik kétszáz forintot is, dobta a fiskusnak, és beszélt tovább. És beszélt és mennydörgõs-mennykõzött addig, míg a tárcája kiürült, s a legutolsó gorombáskodásnál már a pecsétnyomó nemesi címeres gyûrûjét húzta le az ujjáról, s azt veté zálogba a megyei fiskusnak, melyet - mint tudjuk - törvényes szokás szerint, tartozott az elfogadni; de mégis elmondta végig rettentõ beszédjét.
Rettentõ beszédnek kell azt mondanunk, mert nem kevesebbet involvált, mint a szatmári tizenkét pont parafrázisát.
Mi volt az a szatmári tizenkét pont? Tizenkét üstökös csillag egyszerre az égen, együtt egy dicskört képezõk, melynek ragyogó neve „népfenség”!
Még most is ragyognak.
Akkor nagy küzdelemnek voltak okozói, megyérül megyére. Még csak e szó kimondása is: „szatmári tizenkét pont”, a vihar jelszava volt.
Tormándy végszavait a zivatar nyelte el. jobbrul-balrul szakadatlanul dörgõ „éljen!” és „le vele!” ordítás tölté meg a termet.
De mind a kétnemû kiáltás egyensúlyt tarta egymásnak. Az elnök adminisztrátor izgatatlan kedéllyel ült cifra karszékében, mint egy múmia. Úgy vette ezt az „ensemble”-t, mintha az elõadott operában karmesteri minõségben mûködnék, ki az elõtte fekvõ partitúrából elõre látja, hogy mikor jön egy „scherzo”, mikor az „allegro”; mikor kell az öreg dobnak a bombardonnal versenyre kelni; s legfeljebb azon botránkozik meg, ha az általános „tintamarre” közepett öreg dob és bombardon nem teljesítik elõre várt animóval rendeltetésüket.
A publikum füle dobja ugyan meg van már elégedve a lárma nagyszerûségével; de a maestrót valami nem elégíti ki.
Szemei a rendezõt látszanak keresni.
Elõkerül.
- Nos, Szalmás? - szól a kérdés a karszék háta mögé settenkedõ alakhoz.
- Méltóságos uram, baj van.
- Mi baj?
- A fehér tollasok új manõvert csináltak. Eddig mindig azt követték, hogy a legbékeszeretõbb embereket tolták a középre, akik, ha a mieink valamit akartak kezdeni, az övéiket a verekedéstõl visszatartsák. Most pedig megfordították a rendet. A leghíresebb verekedõ népet, a béledi korteseket állították a mi népeinkhez legközelebb.
- No? És?
- No és a mieink azt mondják, hogy a közügyért szívesen beverik a más fejét; de a maguk fejét nincsen kedvük beveretni a közügyért. Nem lehet õket semmi tettlegességre biztatni.
- Gyáva fickók - mormogá Rideghváry, s a csengettyûhöz nyúlt.
Az eddig alkalmazott hadicselek mind nem sikerültek.
Elõször is: a teremben több volt a fehér toll, mint a fekete toll.
Másodszor: a fehér toll nem unta meg délután négy óráig sem a strucctojás-kiköltõ forróságot, sem a koplalást, sem a fekete tollas szónoklatokat; Tallérossy beszédein még inkább delektálta is magát.
Harmadszor: a fehér tollas szónokok nem ijedtek meg a fiskális akcióktól; fizettek és szónokoltak.
Negyedszer: a tekintetes rendek meg most hozzá nem akarnak egy kis verekedést improvizálni, ami szokás szerint a fehér toll ajtón-ablakon kimenekülésével végzõdjék.
Következett az ötödik eszköz: az ülés feloszlatása. Rideghváry megrázta a csengettyût, s elkezdte a hozzá legközelebb állóknak egész csendes hangon elõadni, hogy ilyen zaj és ingerültség mellett a higgadt tanácskozás folyama fenn nem tartható s a többi...; de alig ért mondata közepére, midõn bámulva vette észre, hogy egyszerre elcsendesült minden lárma; olyan hallgatás állt be rögtön, hogy a légydongást meg lehetett volna hallani.
S ebben a sírbolti csendben kellett neki elmondani azt az elnöki nézetét, hogy ily irtóztató zajban a tanácskozás nem folytatható.
Ez igazán tréfás hatású észrevétel volt.
- Hát van itt zaj? - kérdé Tormándy mosolyogva.
Rideghváry látta, hogy itt rajta kívül még más karmester is van.
Persze hogy van. A fehér tollnak elõre ki van adva a rendelet, hogy amint az elnök csengettyûjét hallja, mintha elvágták volna a nyakát, úgy elhallgasson minden ember. A fekete toll azután magátul elhallgat, mikor látja, hogy a másik elnémult, s tulajdon pártfõnöke nyitja a száját beszédre.
Ilyenformán a legfurfangosabb elhallgatás hosszú szünete áll be.
E ravasz békekötés egészen kihozta türelmébõl az adminisztrátort. Neki az kellett volna, hogy ordítson mindenki torkaszakadtából. Ahelyett mindenki az õ szájába nézett, hogy mit fog hát mondani.
Erõszakolni kellett a tervet.
- Most nincs zaj - monda epésen -, de mihelyt folytatni fogjuk a tanácskozmányt, ismét lesz. A gyûlés szenvedélyessé vált. Én élek elnöki jogommal, s az ülést feloszlatom.
Még erre sem teljesült be, amit kívánt, hogy az elaludt orkánt újra felköltötte volna kihívó szavaival. Készen voltak erre is. Egész hadi apparátusát ismerték. A még mindig háborítatlan csendben egész hidegvérrel válaszolá Tormándy az adminisztrátornak:
- Tessék elhagyni az elnöki széket, ha úgy tetszik, de mi akkor helyettesíteni fogunk elnököt, és folytatjuk az ülést.
Erre azután száz meg száz hang ismételte:
- Folytatjuk a gyûlést! Tessék elmenni, ha tetszik! Elnököl az alispán!
Volt mármost aztán zaj is, heves kézmozdulatok is és szenvedélytõl hevített arcok is: „Tessék elmenni, ha úgy tetszik!”
De most már nem ment.
Arcát szigorú redõkbe vonta, öklét lenyomta az asztalra, és recsegõ hangon kiálta közbe:
- Ez nyílt ellenszegülés a felsõbbség tekintélyének! Ez törvényszegés!
- Lazadas! - kiálta Zebulon.
- S nekünk van hatalmunk e féktelenségnek elejét venni. Ha a karok és a rendek az ülés feloszlatásának ellenszegülnek, én fegyveres erõvel fogom önöket szétoszlatni.
(„De én elébb hadd megyek ki” - szabódék Zebulon, ki ezt már mégis jobb szerette volna a karzatrul nézni.)
- Mi pedig be fogjuk várni ezt az erõszakot! - mennydörgött rá vissza Tormándy, s keresztbe fonta a mellén karjait, úgy ült le helyére, dacosan tekintve az adminisztrátor szeme közé.
Rideghvárynak így is jó volt. Erre is el volt készülve egészen.
A kettõs szárnyajtó az elnöki szék mögött a fõispáni termekbe vezetett. A gyûlésteremmel szomszédos szobában voltak elhelyezve a megyének mindenünnen összegyûjtött hajdúi, pandúrjai, pusztázó hadnagyai és csendbiztosai, állig, sarkig felfegyverezve. Ezen a napon ünnepjük lehetett a zsiványoknak hetedhét határban.
Tehát a fegyveres megyei õrség ott várt a jeladásra a szomszéd teremben, kivont kardokkal, töltött, szuronyos fegyverekkel, s a szomszéd kaszárnya udvarán lábhoz tett fegyverrel állt reggel óta egy zászlóalj katonaság, hogy ha netalán a megyei karhatalom nem elég.
- Tehát legyen meg, amit önök kívánnak! - kiálta Rideghváry, s azzal hátrafordult. - Fõbíró úr, tegye ön kötelességét!
Az a fõbíró és nehány körüle csoportosult tisztviselõ Rideghváry teremtményei voltak. Elszánt, vakbuzgó emberek.
Amint Rideghváry parancsa hangzott, a fõbíró felnyitva az elnök mögötti ajtót, bekiáltott a készen álló fegyveresekhez:
- Utánam, pandúrok!
És azzal maga a legkomolyabban véve az elnöki parancsot, kirántá kardját, s tisztviselõtársai élén megrohanta a zöldasztal mellett ülõket.
Az elsõ meglepetés percében azt hitte mindenki, hogy ez talán mégis tréfa. Az ónodi gyûlés óta nem történt az, hogy tanácskozó hazafiak egymás ellen kirántsák kardjaikat bárminõ gyûlésteremben; csak akkor szörnyedt el mindenki, mikor a vértõl elborított alakokat látta tántorogva székeikrõl felugrálni, tisztes, békés, õsz hazafiakat a zöldasztal mellett megsebesítve, a földre letiporva s a vértõl fecskendõ kardokat a légben.
Hanem a másik percben aztán az elszörnyedésnek más hangja is támadt. A zöldasztal ülnökei szintén kardot viseltek oldalaikon, fiatal joggyakornokok ugráltak segélyükre az õsz táblabíráknak, s támadt egy oly ádáz ordítás, kardcsattogás, dulakodás a gyûlésteremben, aminõnek soha hírét sem hallotta senki, és mindez az adminisztrátor úr legméltóságosabb színe elõtt és jóváhagyásával.
Hanem az már azután nem a méltóságos adminisztrátor úr jóváhagyásával történt, hogy nehány percnyi tusa után a fõbírót és fegyveres társait a rájuk visszaröffent fehér tollas nemes fiatalság a szögletbe szorítá, kardjaikat kiverte kezeikbõl, s a legrövidebb úton, az ablakon keresztül kiadogatta õket a terembõl. Biz azok nem tudni, hogy értek le!
De hát a fegyveres pandúrsereg hol maradt?
Azok csak nem jöttek elõ.
A méltóságos úr hasztalan tekingetett hátra az ajtó felé, hol maradnak az emberei. Más is bámult azon eleget, hogy nem jönnek sietve! A félig nyílt ajtón át látszik szuronyaik villogása, mégsem jönnek; hallhatják idebenn jól a kardcsattogást, dulakodást, mégsem jönnek.
Valaki megbabonázta tán õket?
Meg.
Egyike volt ez a sors véletlen, emberi ész által ki nem gondolt intézkedéseinek, amik, ha nem élõ és emlékezõ emberek szeme láttára történtek volna, a szkepszis azt mondaná rájuk, hogy „theater-coup”.
Abban a pillanatban, amelyben a gyûlésterem ajtajából a fõbíró bekiáltott a pandúrokra: „utánam, pandúrok!”, a fõispáni lakosztály belsejébõl, az ellenkezõ ajtón egy ifjú, délceg alak lépett ki e szobába.
Az Baradlay Ödön volt.
Teljes díszöltözetben, mely egyúttal gyászpompa ruha volt, fekete bársonydolmány, sötét granátszín mente, kékróka prémmel, ugyanolyan kalpag fejébe nyomva, fekete gémforgóval, minden boglár, csat és mentelánc öltözetén sötétkék oxidált ezüstbõl; széles díszkardja övkötõstül együtt jobb kezében; sietett, kardját már nem volt ideje felkötni.
Mielõtt a fegyveres megyei szolgák a fõbíró parancsát teljesíthették volna, útjokat állta; kardját tokjából ki sem húzva, keresztültéve elõttük.
- Vissza! Meg ne mozduljatok! - rivallt rájuk parancsoló hangon.
A fegyveres nép egy percre meghökkent; néhányan haragosan fordíták feléje szuronyaik hegyét. Ki ez? Hogy meri útjokat állni?
- Hüvelybe a kardot! - monda szigorúan az ifjú, kardjával leütve a várnagy kardját. - Takarodjatok ki a folyosóra!
A várnagy egy szót súgott a pandúroknak. Azok között is sok öreg legény volt, akik ráismertek az elõttük állóra; ez az õ örökös fõispánjuk, holnapi és holnaputáni uruk; a mai csak zsellér itten - a puskák vállra emeltettek.
- Távozzatok innen! - mondta nekik Baradlay Ödön. - És azután várjatok további parancsra; ha én foglak híni, akkor jöjjetek.
A vén legények fejeiket hajtogaták. Tetszett nekik ez a parancsolat. Hiszen õk is jobb szerették azt így.
És azzal sietett Ödön a gyûlésterembe, hol ádáz tusa és kardcsattogás hangzott.
Mikor aztán a vérengzõ fõbíró és szatelleszei az ablakon kidobattak, mikor az egész felháborodott tömeg aggódva, türelmetlenkedve leste a szárnyajtó nyílását, honnan a fegyveres karhatalomnak kelle elõtörni, honnan az adminisztrátor bosszús tekintete erõszakkal idézte volna elé a fõbírójára nézve úgyis elkésett segélyt, akkor ugyanazon az ajtón belépett a terembe egyes-egyedül - Baradlay Ödön.
Délceg, megdöbbentõ alak volt az e pillanatban. Arca égett a fennkölt haragtól, szemeiben szikrázott felháborult lelkének minden nemes indulatja.
Feledékenységbõl volt-e vagy szántszándékból? - föltett kalpaggal lépett a terembe; úgy járult az elnöki szék elé.
Rideghváry féloldalra dûlten nézett fel rá, riadt tekintettel, jobbjával a karszék támlájába fogózva. Olyan volt, mint mikor a sakál találkozik India fejedelmi tigrisével az õserdõben.
A látvány, ami Ödön elé tárult, fellázasztá az ifjú egész lelkét.
A megye zöldasztala kiontott vér tócsáival fedve, jegyzõkönyvek, szétszórt okiratok vérrel befecskendve; tisztes férfialakok társaiktól ápolva, kik széttépett zsebkendõkkel kötözgetik be sebeiket, dühtõl és szenvedélytõl kikelt arcok mindenfelé, az asztalra dobva egy kettétörött véres kard.
- Ki cselekedte ezt? - kiálta csengõ szóval az ifjú Baradlay, megállva az elnöki szék elõtt. - Ki tette ezt? - rivallt újólag az adminisztrátorra.
Rideghváry elképedve bámult fel reá.
- Én önt felelõssé teszem ez átkozott történetért, amit krónikánkból semmi könny le nem moshat soha!
- Engem? - szólt Rideghváry, s ebben az egy szóban düh, kevélység, rettenet és bámulás volt kifejezve.
Akkor az ifjú Baradlay jobb kezébõl baljába kapta át kardját.
- Én! Önt!
És azzal megfogva jobbjával az elnöki szék ódon faragványú támlányát, egyet rázott rajta indulata korlátozhatlan hevében.
- És most hagyja ön el e helyet! E szék az én õseim széke. Ön ebbe a fõispán betegsége tartamáig lett behelyezve. A fõispán meggyógyult!
E szóra kitörõ üdvriadal támadt az egész teremben.
Az „egész” teremben.
Aki ismeri a magyar gyûlések jellemzetes kedélyét, az emlékezni fog akárhány hasonló jelenetre; hogy egy rokonszenves alak egy pillanat alatt megfordít, meghódít mindenkit, összeolvaszt, egybeforraszt ellenséget, jó barátot, ledönt minden érvet, okoskodást, ellenszenvet, önérdeket; ragadja magával egyetlen tömeggé alakítva az egész közönséget - azt sem kérdi tõle senki: hová?
Ilyen varázslat történt e teremben is.
Rideghváry saját párthívei, saját kolomposai, saját megfizetett bérencei arcáról olvashatá le, hogy itt az õ uralkodásának vége. Innen neki pusztulni kell.
Szégyentõl és dühtõl sápadtan kelt föl elnöki székébõl, még egy átokverõ tekintetet jártatva végig az egész gyülekezeten, s akkor ezt súgá kegyetlen, bosszúszomjazó arccal az ifjú fülébe:
- Tessék... Az elsõ lépcsõ ahhoz a magaslathoz.
Ödön megvetõen nézett rajta végig; õ tudta anyjától, minõ magaslatot ígért neki Rideghváry.
Nem méltatá válaszra.
A hatalmas úr eltûnt, s az elnöki széket elfoglalá az örökös fõispán, a megyei karok és rendek kitörõ örömriadala közepett. Most aztán levette kalpagját.
Eljárása igaz, hogy nem volt korrekt, mert még nem volt beiktatva fõispánnak, s addig nem is lehetett igazi fõnöke a megyének; hanem az a lelkesült üdvözlés, mely õt minden oldalról fogadta - az igazi volt. Az megadta rá a szankciót.
Elhatározása nagy merészség volt; mind magára, mind a megyére, mind az egész országra, sõt az egész korszakra döntõ, elhatározó; de sikerült.
Teljesen sikerült.
Az a hely, ahová leült, fordulópontot képezett a történetben. Akármerre vezessen az, nagy idõk kezdõpontja volt, s szív kellett hozzá, hogy arra a pontra valaki leüljön.
Hogy mi történt a gyûlésben tovább, az már a krónika dolga. Hanem a nap diadala Baradlay Ödöné volt.

TAVASZI NAPOK
A régi kor természettudósai beszélnek egy csodaállatról, amelynek neve „krák”.
Pontoppidan norvég tudós le is írta e szörnyeteget.
A krák egy töméntelen nagy tengeri állat, mely lenn a tengerfenéken lakik, s melynek néha-néha eszébe jut a vizek színére felemelkedni.
Mikor aztán rengeteg nagy háta felmerül a hullámok közül, befedve tengeriszappal, telenõve tengeri fügével, tengeri tulipánnal, korallerdõvel, akkor a penguinok, kormoránok azt gondolják, hogy ez valami új sziget, odatelepednek, ott fészkelnek, rondítanak a hátán; a krák engedi azt békével.
Idõjártával aztán belepi a fû a hátát; a hajósok meglátják: „ni, milyen szép zöld sziget!”, kikötnek rajta, birtokukba veszik, házat építenek rá; a krák mindazt tûri szépen.
Azután elkezdik a hátát fölszántani, bevetik árpával; a krák engedi a hátát szántatni, boronáltatni, legfeljebb akkor, mikor tüzet raknak rája, gondolhat annyit magában, hogy milyen nagy baj az, mikor egy ilyen nagy állat nem tudja a hátát megvakarni.
A hajósok mindig jobban találják magukat rajta, már kutat is ásnak a hátán, s ugyan örülnek rajta, mikor víz helyett zsírt meregetnek fel a kútból. A krák engedi szivattyúztatni a zsírját, hiszen van neki elég.
A hajósok a gazdag szigetre raktárakat építenek, vámot, rendõrséget importálnak rá, talán még részvénytársulatokat is alapítanak föléje. Egyszer aztán, mikor már az eleven húsáig lefúrtak, a krák azt gondolja, hogy de már ennek fele sem tréfa, s visszaszáll a tenger fenekére. Vele együtt madár, ember, hajó, raktár és részvénytársulat.
Ilyen napjai voltak a kráknak 1848-i március közepén.
Március 13-a volt a bécsi népmozgalom napja.
...Be ne csapd a könyvet, ideges olvasóm! Nem viszlek ki az utcára, nem mutogatom meg neked a feltört kövezeteket, a hevenyészett torlaszokat, nem kísértetem veled utcáról utcára a legelsõ sebesültet, a szabadság legelsõ mártírját, kit társai véresen, haldoklón vállaikra vettek, s úgy mutogatták a népnek végig a városon - mi csendes, biztos helyrõl fogjuk az egészet hallgatni, s nem lesz semmi bántódásunk.
Plankenhorsték termei ezen a napon is tömve vannak a régi ismerõsökkel; csakhogy zongoraszó és médisance helyett az utcáról felhangzó népzaj és a távoli fegyverropogás mulattatja õket.
Olyan sápadtak ez úri alakok most, s riadt tekintetük kérdezi egymástól: „Vajon mi történik odakinn?”
Mi történik? - A nép szabadságillatot érez!
Az történik, hogy egy alvó óriás szempilláinak fölemelésével egy egész történetvilágot, annak minden nagy emberével együtt, elûz; ti csak álmodva voltatok!
A büszke urak ezúttal dekorálatlanul s a délceg úrhölgyek ezúttal kifestetlenül ülnek, járnak-kelnek, s tekingetnek félve az ablakokra, és hallgatóznak az utcára, és beszélnek egymással suttogva: „Mi lesz a mai nap vége?”
Az idõ estére jár; a szobák sötétedni kezdenek, de senkinek sem jut eszébe lámpákat gyújtani idebenn; a zaj, a sortüzelés döreje rázkódtatja az ablakokat. Minden új alak, ki érkezik, új rémhírt hoz.
A marciális termetû élelmezési fõtiszt, ki máskor úgy kommandírozott a társaságban, mintha generális volna, most suttogva beszél, és lenyírt barkóval jár, hogy katonás kinézését eltagadja; a kövér medicinalrat egy szögletben ül, és bámul maga elé mereven, s felriad, valahányszor egy ajtó csapódik be a háznál; a koncipista extra statum le-leszalad a lépcsõn, hogy majd valami új hírt hoz, s meg csak visszajön egy perc múlva, hogy nem lehet odább menni.
Végre érkezik valaki onnan kívülrõl: a policeidirektorsági titkár. Már jelmeze elárulja a rossz világot odakünn. A hercegi, fennkölt viselet helyett most egy ócska zubbony van rajta, minõt a munkások viselnek; arca halovány, mint a kréta.
Egyszerre odatódul hozzá az egész társaság, amint álöltönyében ráismernek.
- Nos? Leverték õket? - kérdi legsürgetõbb sietséggel az élelmezési magas úr.
- Nem bírnak velük - felel a kérdezett remegve -, most jövök a rendõrségi fõigazgatósági épületbõl. A nép betört; a Justitia-szobrot ledöntötték az épület homlokáról, az ablakvasakat kifeszegették, a cenzúrahivatalban mindent összetéptek. Magam is csak blúzomnak köszönhetem, hogy megmenekülhettem.
- Nem rabolnak-e? - nyögött közbe a szögletbõl a potrohos medicinalrat, kit otthon hagyott pénztára aggasztott keservesen.
- De hát, istenem! Nem tudnak több katonát küldeni ellenük? - rebegé pianisszimó a sztentor hangú uraság.
- Van ott elég katona - biztosítá õt a rendõrtitkár -, hanem a császár nem akarja, hogy vérontás legyen. Az eddigiért is kárhoztat.
- De hát, istenem! Minek kérdezni azt a császártól? Mikor annak olyan jó szíve van! Bíznák a katonákra!
- Hát tessék odamenni! - biztatá õt bosszúsan a titkár. - De mikor a katonák úgy lõnek, hogy egész sortûzbõl egy golyó sem talál. Magam szemével láttam a Mihály téren, mikor a tüzérek a sárba dugták az égõ kanócokat, s kimondták, hogy nem fognak a népre lõni.
- De hát, én istenem, mi lesz akkor mibelõlünk?
- Éppen azért siettem ide, hogy önöket értesítsem a történtekrõl. Én részemrõl azt hiszem, hogy a nép dühének vannak kipécézett házai, amikben Rothschild millióiért sem szeretném a legközelebbi éjet tölteni.
- Ön azt hiszi, hogy a mi házunk is azok közé tartozik? - kérdezé Plankenhorstné.
A kérdezett gyanús vállvonogatással felelt:
- Én mindenesetre sietek dolgom után.
El is távozott.
Ez rossz biztatás volt a többieknek.
Az élelmezõ úr nagyon kezdett tudakozódni, hogy nem lehetne-e civil ruhákat kapni a háznál. Bizony nem szolgálhattak neki egyébbel, mint inasruhákkal. Márpedig a Plankenhorst család livréje nagyon rossz passepartout volna ehhez az utazáshoz.
De ismét jött egy új alak. Ez már nem jött, de bebukott. Alig lehetett ráismerni; ez a talleyrand-i finomságú államkancellári referens, ki ezúttal egész kontenanciájából ki van zavarva. Kalapja oly laposra verve, mint egy palacsinta, kabátjának fél szárnya letépve, a hátán egy sáros tenyérnek félreismerhetetlen nyoma, az orrán egy indiszkrét találkozás zsurlódásának véres sebhelye. Lélegzete is elfúlt.
- Mi történt önnel? - kérdi tõle a háziasszony elõzékeny részvéttel.
A talleyrand-i államférfi nem veszté el galgenhumorát.
- Ó, csekélység, csak egy kicsit agyon akartak ütni. Valamelyik rám ismert, elkiáltotta magát: „ez is spion!”, s abban a percben a kalapom ilyen lett, ni. Szerencsémre nehány diák kiszabadított, s egy durchhauson keresztül megmenekültem.
- Ugyan kérem, nem rabolnak még? - tudakozódék a medicinalrat a szegletbõl.
- Az ördögbe is! Inkább nagyon is adakozó kedvükben vannak. Menjen csak le hozzájuk. - Ugyan kérem, nagyságos asszony, adasson nekem egy darab angolflastromot, amivel az orromon ezt a lehámozást beragaszthassam. Az nekem most igen jól fog illeni; legalább nem ismernek rám olyan könnyen az utcán.
- Hogyan? Ön újra ki akar menni? - kérdé aggódva Antoinette asszony, mialatt a kis államférfit budoárjába vezette, hogy az angoltapaszt megkárosított profiljára ragassza.
- Sietnem kell! - suttogá bizalmasan a duodez nagy ember. - Elõfogatokat és relais-ket kell megrendelnem az államkancellár számára.
- Hogyan? Hát ennyire vagyunk?
- Alkalmasint.
- Ön is vele megy, nemde?
- Bizony itt nem is maradok. Tanácslom, önök is, amint szép szerével lehet...
- Majd meglátjuk - szólt Antoinette asszony egész nyugodtan, s azzal hagyta futni a kicsiny urat az orrára ragasztott fekete flastrommal.
Az élelmezõ úr még vissza akarta tartóztatni; ne menjen, hátha agyonverik.
- Több eszem lesz. Én fogom legjobban kiabálni, hogy: „Le Metternichhel! Éljen az Aula!”
Az utcákon a zaj egyre nõtt, benn a szobákban egyre sötétebb lett; az élelmezési úr az égre kért mindenkit, hogy valamiképp gyertyát ne gyújtsanak; hadd higgye a nyers tömeg odakinn, hogy itt már nincs senki idehaza.
Pedig ugyan együtt volt az egész florilégium. Ez a ház volt a pivot-ja a vert hadnak.
Mit kell tenni? Errõl folyt a haditanács a félsötétben. Menekülni vagy itt maradni? Voltak félénkek, kik a futást tanácsolták, s még félénkebbek, kik nem mertek a futáshoz kezdeni. Hiszen a tenger van az utcákon! A néptenger.
Most érkezett még egy új alak.
Az alkonysötét dacára is ráismert mindenki. Poligonális arcvonásai s fejének félszeg, dacos hordozása körrajzokban is ismeretessé tette õt. Rideghváry volt.
Megjelenése bizalmat gerjesztett a megfélemlett társaságban. Ez a hidegvérû ember imponál mindenütt, hol gyöngébb szívekre akad.
- Mi hír, barátom? - kérdé eléje sietve a ház asszonya.
- Hír van elég - felelt az szárazon. - A legelsõ és legbizonyosabb az, hogy Metternich leköszönt.
- Csitt!
- Egy óra múlva köztudomású dolog lesz. Tõle jövök. Leköszönése elfogadtatott, s e nagy ember a jelen pillanatban csak azon tanakodik, hogy mily álöltözetben, milyen kocsin és melyik vonalán a városnak meneküljön a világba.
- Álöltözetben! - rebegé a marciális úr, s még azután is járt a szája, mikor már nem beszélt. Valószínûleg azt mondogatta magában, hogy milyen boldogság, akinek mostan egy rossz kaputja van.
- Nem rabol még a nép? - sóhajtozék a gazdag kórházfelügyelõ.
- Azt nem teszi, hanem fegyverkezik, a fegyvertár felnyittatik elõttük.
- Nem bírják megvédelmezni? - hörgé a nagy testû úr.
- A császár parancsából nyittatik meg.
- Az lehetetlen.
- Itt a plakard a zsebemben, meIyben tudtul adatik, hogy a rend fenntartására a diákok és a polgárok a polgári fegyvertárból felszerelendõk.
Rideghváry valóban mutatott egy zsebébõl kihúzott falragaszt, melynek az egész társaság nekiesett, s igyekezett annak tartalmát a sötétben kibetûzni.
- Eddigelé tizenkétezerre mehet a fölfegyverzett diákok és mesteremberek száma - folytatá kegyetlen nyugalommal Rideghváry. - Az éjjel utcaharcot és torlaszviadalt várhatunk.
- De isz én tudom, hogy nem várom - dörmögé az élelmezõ úr. - Én odábbállok.
A többiek is.
„Uraim, dámáim! Sauve, qui peut! Illa berek - nádak, erek!”
Sietett mindenki mentül rövidebb szertartással búcsúzni a ház asszonyától. Még most csak a zápor van odakünn, de már a mennykõhullás is közelít. Mindenki mondott valami helyet, hogy hol fognak remélhetõleg találkozni.
- Hát ön hova fog menni? - kérdezé Antoinette asszony a sokszögletû úrtól.
- Én? Sehová! Maradok Bécsben. Nem féltem magamat. Azzal kezet szorított az asszonysággal, s utolsó volt, aki termeit elhagyá.
Azért meglehet, hogy elsõ volt, aki Bécsbõl megszökött; tán csak nem akarta senkivel tudatni, hogy hová.
A marciális úr azután odalenn a kapusnál mégiscsak talált egy ócska, foltos polgári felöltõt, valami fiákerköpönyeget, mit nagy pénzen megszerezve, beleburkolá becses személyét, s ez áljelmezben kimenekült az utcára. Ki tudja, hova sodorta el a népár.
A potrohos medicinalratnak semmi kedve sem volt az expedícióhoz. Õ futni nem tud, s ha valahol odaszorítják a falhoz, szörnyethal. Olyan ember, aki háromnak a perifériáját foglalja el a világban, ne mutogassa magát olyankor, mikor minden ember helyet kér a földön.
- Kedves jó barátom - szólt a kapushoz, megcirógatva annak orcáját és megkenve tenyerét bankjeggyel -, van itt ebben a házban egy kiadó pinceszoba. Rejtsen el engemet oda! És ha találnak jönni a vérengzõk, és fel akarnak kutatni mindent, mondja nekik, hogy abban a szobában egy szegény szabómester lakik; fessen az ajtóra krétával egy nagy ollót. Mondja, hogy egy szegény, éhenkórász szabó lakik ottan, akinek a felesége ragadós himlõben fekszik. Akkor nem fognak bejönni. Ugye, megteszi ön, kedves, édes házinspektor?
A portás jobb indítványt tudott ennél.
- Ki tudja, meddig tart ez a rumli. Én nem szeretném, ha azt abban a pinceodúban kellene végigvárnom. Megmentem én a nagyságos urat, úgy, hogy a haja szála sem görbül meg; csak bízza rám magát.
- Ó, mentsen ön meg akárhogyan. De mégis szeretném tudni, hogyan. Mert lássa ön, futni nem tudok. Nem bírnak a lábaim. Bérkocsi pedig egy millióért sincsen.
- Az nincsen; de van más alkalmatosság.
- Ó, ugyan mi az? Hol van? Fizetem neki, amit kér!
- Itt iszik a szomszéd kocsmában két halotthordozó; a hordágy az ajtó elé van téve.
- Hallotthordozó?
- No igen. Ambulance. A hatóság felebaráti elõvigyázatból kirendelte õket a lármásabb utcákra, hogy ha valakit agyonlõnek, szedjék fel, és vigyék a közkórházba. Hisz ez igen szép gondoskodás. S minthogy ebben az utcában éppen senkit sem lõttek agyon...
- Hát én feküdjem bele abba a halotthordágyba?
- No igen, az egészen fedve van; senki sem tudja, mit visznek benne. Azok jó borravalóért elszállítják nagyságodat a közkórházig, ott kap halottas szekeret, ami megint elviszi a vámsorompóig; onnan azután tetszetõsebb alkalmatosságon utazhatik odább.
A kövér úrnak végigborzongott a háta ennél a gondolatnál. Azonban nem volt válogatásra való idõ. Az utca túlsó végérõl újabb néptömeg jött hömpölyögve, s az eddigi zajon keresztültörõ, folytonos rivalgással jelentve közeledtét. Jó volt menekülni.
Ráállt az indítványra. Borzasztó ekvipázs az a hordágy. De inkább élve benne, mint holtan.
A kapus úgy kacagott rajta, mikor elexpediálta, hogy a két vékonyát tartotta a tenyereivel, hogy szét ne dûljön nevettében.
Hát odafenn a teremben nem hallották-e ezt a közeledõ rivalgást? Valami idegenszerû csattogás, csörömpölés követte azt.
Alfonsine kétségbeesve rohant ki szobájából anyjához e félemlítõ zajra; odafutott hozzá, de meg nem ölelte; ó, ez a két hölgy nem szokta egymást megölelni.
- Mind elhagytak bennünket!
- A gyávák! Az ostobák! - szólt Antoinette megvetõen.
- Hát mi hova meneküljünk? - kérdezé reszketve a szép leány.
- Mi? Sehova. Mi itt maradunk.
- Hogyan? E vészben?
- E vésznek mi urai fogunk lenni.
Alfonsine bámulva nézett anyjára. Azt hitte, megtébolyodott. Volt rá hajlama.
Antoinette asszony pedig rendeletet adott inasainak, hogy gyújtsanak meg minden lámpát, rakják a kargyertyatartókkal együtt a nyitott ablakokba. Azután letépette ágymennyezete fölül a fehér atlaszfüggönyöket, aranyozott rúdjaikkal együtt, s kitûzette azokat háza erkélyére kétfelül, mint két fehér lobogót.
Azután két fehér mellszalagot bokrozott össze; egyet magára öltött, másikat Alfonsine vállára tûzött, s mikor a hömpölygõ néptömeg legviharosabb ordítása hangzott lenn az utcán, kihurcolta magával az erkélyre félalélt leányát, s elkiáltá magát a tömeg fölött éles, felcsendülõ hangon:
„Éljen a szabadság!”
És a mennydörgõ néptömeg ezerszeres éljenkiáltása felelt szavára. Kalapokkal, kendõkkel üdvözlék vissza, és ahány tömeg elvonult a kivilágított Plankenhorst-palota elõtt, lelkesült viváttal köszönté fel azt, míg az átelleni ház ablakait csörömpölve töré össze. Annak a háznak a gazdája bizonyosan ott van most a barikádokon elfoglalva, s nem jöhet az ablakaiba gyertyát rakni; hát biz azokat beverik. - Hanem Plankenhorst „vivát”!
Baradlay Jenõ ezt az egész napot otthon töltötte a szállásán. Gyönge idegzetû ember volt.
Gyermekkorátul fogva igen félénk kedély, melyet még gyámoltalanabbá tett az ifjúkori életmód, a szüntelen mástól függés. Hozzá volt szokva, hogy akaratát mindig alárendelje a másénak, elébb szülõi, azután fõnökei - végre szeretõje akaratának. Most azután, mikor mindazon támaszokat, akikhez eddig tapadt, egyszerre elseperte a vihar; mikor a monumentális nagyságok, kiknek szobrai képezték „lares et penates”-eit, szétrepültek, mint polyvatöredék. Jenõ úgy érezte magát, mint aki maga is semmivé lett.
Az egész napot lázban tölté, s bezárkózva szobájába; ott járt alá s fel nyugtalanul. Még csengettyûje zsinórját is elmetszé, hogy senki ne háboríthassa jöttével.
Az utcai zaj, a fegyverek dörgése minden idegét folytonos reszketésben tartá; feje elkábult, képtelen volt gondolkozni; nem bírt eszmélni arra, ami történik.
A szabadság, az új korszak nagy jelszavai nála nem találtak hitre. Lehetetlen azoknak gyõzni valaha.
Akikkel õ megszokta együttélni, azok közt nem találkozott õ ez eszméknek egyetlenegy barátjával sem soha. A népben pedig nem volt hite.
Az utcai harc zaja tudatá vele, hogy ez a nép most valamit cselekszik; de õ nem tudta, hogy mit. Talán õrjöng? Talán bosszút áll? - Talán gyõz is. De hogy mire megy diadalával, aziránt nem volt semmi eszméje.
Csak egy tárgyra gondolt az egész vihar alatt: Alfonsine-re.
Mi történt vele? Talán idején elmenekült? Talán védelemre talált? De hátha nem?
Hiszen környezete elég hatalmas volt; de hátha ez a környezet magát sem tudja többé védeni?
Sokszor úgy jött neki, hogy ki kellene mennie az utcára, és elsietni a Plankenhorst-házhoz. Mindig visszaborzadt tõle. Az utcákat kartáccsal seprik most, a kövezetbõl barikádok emelkednek; hova indulna el õ e túlfinom idegekkel, e minden ízében reszketõ testtel, ez izgalombeteg szívvel? És mit segíthetne ott? Soha még csak fegyver sem volt a kezében. Õt nem ereszték soha vadászni, mint bátyjait. Õ csak rajzolni, zongorázni, szépen írni tanult; kard sem volt kezében soha.
Kit tudna õ megvédelmezni?
S mentül tovább haladt a nap, a lázforrongás künn az utcán annál magasabbra nõtt, és Jenõ aggodalmai annál félelmesebb alakot öltöttek Alfonsine miatt.
Este kilenc órakor már nem állhatta tovább e kínlódást. Elhatározta magát, hogy kimegy, és fölkeresi Alfonsine lakát. Ha meg nem védheti is, legalább együtt vész el vele.
Ó, a bátrak, az erõs idegû emberek nem tudják megítélni, mily óriási heroizmus kell ahhoz, mikor egy ideggyönge ember elszánja magát, hogy odamenjen a veszély közé, mit az erõsek kinevetnek, föl sem vesznek, de melynek jelenlététõl a beteg kedély pokolbeli kínokat szenved! Nem a bátraké - a félénkeké a pálma, kik rettegnek, reszketnek a golyófütyöléstõl, de azért mégis nekimennek - becsületért - szerelemért - hazáért - asszonyért!
Jenõt szerelme vitte neki a vésznek, melytõl irtózott. Minden védõeszköz nélkül ment le az utcára; maga sem tudta, hogy mi fog vele történni, ha lenn lesz.
Amint kilépett, egyszerre elkapta a népár, és ragadta magával.
De ez egészen más áradat volt, mint aminõt õ szobájába zárkózottan képzelt magának.
Nem egy dühöngõ, vérszomjas csapat, hanem egy örömében õrjöngõ tenger fogadta magába.
Öreg és ifjú, úr és napszámos, kofák és úrhölgyek, diákok és katonák egy gomolyba keveredve, egymás nyakába borulva, egymást csókolva, sírva, õrjöngve, ordítva, tombolva, rekedtté kiabálva torkaikat a „szabadság” nevével. „Diadal, diadal!” - hangzik mindenfelé; röpívek adatnak kézrül kézre; egy-egy szónokot felkapnak a légbe, hogy olvassa el a népnek a legújabb fejedelmi határozatot, azután a szónokot agyonölelik, agyoncsókolják, s továbbhömpölyög az ár, míg új hír jön, új beszéd, új kitörése az örömnek. A nép öleli a katonát, ki egy óra elõtt sebeket ütött rajta, csókolja a megnémult ágyút, éljent ordít annak, akit gyûlölt, csak a fehér kokárdát lássa kalapja mellett, s nagy betûkkel írja a házak falaira: „Szent a tulajdon!”
Jenõ maga is elkábult ez örvénylõ árban. Nincs annak az érzésnek neve, ami ily pillanatban végigömlik az egész tömegen. Mintha villanyfolyam volna, megérzi azt, aki egyszer beléjutott a bûvláncolatba, s a diadal mámora elüli még annak a keblét is, aki abból semmit sem ért. Hallotta Jenõ, mint kiáltották ki az öröm kacagó sírása mellett oly nagy emberek bukását, kik egy halhatatlansággal emelkedtek ki az eddigi világtörténelembõl, s õt is megragadta az a titkos delejzet, minek nem tudom a nevét, midõn azt hallá, hogy ez örök nagyságokat, mint krétarajzot törülte le egy tenyérhúzással a história lapjáról a mindenkinél nagyobb óriás: a nép.
Mi az a melegség, amit egy ilyen pillanatban az ifjú szív meg nem bír tagadni? Ezek az óriási nagyságok az õ bálványai voltak, és mégis lángol a vére, mikor elmúlásukat hallja.
Csupán arra figyel azon nevek között, miket „pereat”-tal kísér az ezerajkú szörny: nem hangzik-e egy Plankenhorst is?
Tudta jól, mennyire össze volt e név amazokéval fûzve. Talán még nem került rájuk a sor?
Elõtte, mögötte beszélik meg újra elbeszélik a nap hõstetteit; hogyan vette be a nép ostrommal a gyûlöltek házait; hogyan tépett szét elátkozott nagy protokollumokat. De még Plankenhorstékról nem hallott semmit.
Az ár ragadta magával tovább. A házak ablakait kezdték már kivilágítani, s kezdték a ki nem világítottakat bezúzni.
Órákba került, míg el tudott vergõdni azon utcába, hol Plankenhorsték háza állt.
Szíve nyugtalanul lüktetett, vajon nem találja-e azt is lerombolva, összezúzva, mint annyi híres épületet.
De mennyire volt meglepetve, mikor a szögletben befordulva, egyenesen maga elõtt látta a Plankenhorst-házat fénytengerben úszva; erkélyén két óriási, fehér selyemlobogóval s a két lobogó között egy fiatal aulatagot, ki onnan az erkélyrõl lelkesítõ beszédet tart a tömegnek.
Most már csakugyan elvesztette az eszét.
Ami tovább vezette, az most már csak a szíve volt. A fején túladott.
Nem ment, de vitték. A nép tolta maga elõtt föl a Plankenhorst-ház lépcsõin, hol diadalmas arcú férfiak jöttek már reájuk szemközt, fehér kokárdás fövegeiket rázva a légben, s éljenezve a szabadság hõs asszonyait.
Jenõt is betolták az általa oly jól ismert terembe.
De mit látott most e helyen?
Az asztal elõtt állt két hölgy, akiknek ragyogó arcában alig bírt ráismerni Antoinette asszonyra és Alfonsine-re.
És mit csinált ez a két hölgy?
Antoinette asszony szalagcsillagokat kötött fehér selyembõl, s Alfonsine azokat tûzdelé a néphõsök keblére, kalapjaira, és kötözte a fehér szalagot karjaikra, amiktõl azok még õrültebbek lettek, csókolták a kezet, a szalagot s az ollót, mely azt szabta. S a két hölgy arca úgy ragyogott hozzá.
Jenõt gépileg tolták odáig.
És mikor Alfonsine meglátta õt maga elõtt, hirtelen odarohant hozzá az öröm sikoltásával; széttárta elõtte karjait, magához ölelte, nyakába borult, összecsókolta, s zokogva rebegé:
- Ó, milyen örömnap ez, barátom!
És újra csókolá az egész nép elõtt és anyja elõtt. S az asszonyság helyeslõleg mosolygott hozzá, s a nép helyeslõleg éljent ordított hozzá, és azt mindenki olyan természetes dolognak találta.
Jenõnek a hideg borzadály futott végig minden idegén az éljenriadaltól - hanem a csók, az jólesett neki.
És azt mindenki olyan természetesnek találta, hogy az emberek ezen a napon egymással csókolódjanak. Hiszen olyan sokféle címe van a csóknak: az öröm csókja, a szabadulás csókja, a hála csókja, a szerelem csókja; sok félretett, sok tartogatott csók lett kiosztva ezen a napon; sok régen ígért, sok hiába várt, sok eladósult csók jutott lejárati napjához ez órában, s lett megfizetve kamatostul; sok boldog élet elsõ csókja, sok örök elválásnak búcsúcsókja lett elpazarolva ezen a népboldogság napján.
Hanem ha e sok édes, mámorító csók között egy Júdás-csók is ejtetett, úgy ez bizonyára azon csók volt, mely Baradlay Jenõ ajkát érte, a világ szeme láttára, a hölgyek legszebbikének mézes, rózsás ajkairól.
Úgy tetszett, mintha a föld egyszerre kizökkent volna rendes pályakörébõl, s valami jótékony lökés által tizenötmillió mérfölddel közelebb jutott volna a naphoz, abba a perifériába, ahol tán a Venus mozog, s annak boldog lakói örvendenek a nap közelének.
Melegség és delej és fény hatotta át az egész világot. Minden szív tele volt érzelemmel.
Csodák történtek, s minden ember úgy vette e csodákat, mint természetes, mindennapi eseményeket, amiknek így kell lenni.
Baradlay Jenõ egészen természetesnek találta, hogy õ másnap és harmadnap korán reggel, késõ este, a nap minden órájában, hívatlanul, bejelentetlenül felrontson Plankenhorsték lakására, ott egy csomó diákot, demokratát, népszónokot találjon, mentül sárosabb csizmában, mentül ázottabb kalappal, hosszú, csörtetõ kardokkal, még hosszabb, sarkig érõ tollakkal a kalap mellett, s maga is hasonlítson hozzájuk.
Azt is egészen természetesnek találta, hogy Alfonsine a napnak minden órájában, pongyolán, szétszórt, frizírozatlan hajjal fogadja õt, mindenkor egy forró öleléssel; hogy ismerõsök és ismeretlenek elõtt odadûljön a vállára, sõt mikor egy pillanatra magukra maradnak, ölébe vesse magát. Olyan idõ ez, amikor minden szabad!
Hisz a föld közeledik a naphoz.
Minden ember kibeszéli, amit szívén hordoz. A legféltettebb titkokat. Aki gyûlöli a nagyok nagyjait, kikiabálja azt az utcán, s aki szeretett valakit titokban, megcsókolja szeretõjét az utcán.
S a föld még mindig közeledett a naphoz.
Március tizenötödike volt. Az alkotmány kihirdetésének napja. A sajtószabadság napja.
Száz új hírlap keletkezik egyszerre; fennhangzó nevû, büszke jelszavú hírlapok, miknek neveit a reményteljes fiatalság, az utcai gyerkõcök árulva hirdetik a vásáros népnek. Millió röpív száll kézrül kézre, csoportoktul olvasva az utcaszögleteken.
A messze látszó István tornyáról óriási lobogó úszik a szellõben, a nagy német nemzet háromszínû lobogója: arany-veres-fekete. Aki csodálkozva kérdezi, mi az, annak megmagyarázzák, hogy a császári várkapu fölött is ugyanaz lobog.
Egymást váltja a zajos népünnepély. Minden órának kijut a maga pompája. Korán reggel harsonaszóval járnak az utcákon lovasok, hirdetve a kiadott alkotmányt, a nép diadalordítása nyomja el a hirdetést és a trombitahangot.
Majd ünnepélyes menet jön. A császár és császárné vonulnak végig a nép között; nem kíséri õket testõrség, katonai véderõ, de kíséri a nép megmérhetetlen szeretete. A hintó nem gördül, de úszik a néptenger közepett; nem a paripák, de a nép vállai viszik azt elõre.
Délután megint gyászpompa váltja fel az utcák örömzaját. A tegnapelõtti harc áldozatait temetik; most koszorúzott koporsók úsznak végig a néptengeren, az örömdiadal helyett gyászinduló, mély zokogás hangja szakítja meg a mozgó csendet. Az elvonuló menetnek alig akar vége szakadni.
És ismét új jelenet következik.
Minden eddiginél hangosabb riadal. Erõsebb a harckiáltásnál, örvendetesebb a diadal hozsannájánál. A kettõ együtt! A magyar országgyûlés küldöttsége érkezett meg Pozsonyból.
Az az öröm, az a lelkesedés! Az az üdvkiáltás, azok a testvéri csókok! Minden utca tömve férfiakkal, minden ablak hölgyarcoktól ragyog. Nemzetõrök, aulatagok képezik a fegyveres sorfalat; virágzápor, háromszínû szalagos koszorúk özöne omlik alá az érkezõkre. Két szeretõ szív talál egymásra, két ország szíve: fiatalsága.
Talán álmodtuk mindezt?
Bizony, csak úgy álmodtuk mindezt.
Pedig ott voltunk, láttuk, szemünk elõtt történt; éreztük a csókot, a jó barát csókját s a fiatal hölgy csókját; úgy tetszik, mintha még most is édes volna tõle a szívünk; pedig hát mégis álom volt! Ne adj rá semmit, ifjú olvasó, egy poéta meséli el neked, amiket háromszor hét év elõtt álmodott.
És Jenõ és Alfonsine mindenütt ott voltak.
Mikor hangzott az utcán a riadó, nem nézte a szép kisasszony, hogyan van öltözve, azon pongyolán, ahogy otthon volt, nyakába kerítette sálját, felcsapta zilált hajfonadékaira kalapját, megragadta Jenõ karját, s rohant le vele a lépcsõkön; ha kapott a mama is kísérõt, akinek karjába kapaszkodjék (rendesen kapott), s nyomukba tudott érni, jó; ha nem, úgyis jó; a népáradat úgyis elsodorta õket egymástól, hogy csak otthon találkoztak ismét össze; de hát kinek jutott volna most eszébe ezzel törõdni?
Jenõnek minden ideje folytonos remegésben tölt. Az öröm félelme volt az. Boldog napok, mik keblére vetették a hölgyet, kit oly távolból imádott addig; tartózkodás, titkolózás, kétségeskedés nélkül, övé volt testestül-lelkestül. Odatapadva hozzá, a hölgyiség egész átadásával, rábízva, föltétlenül odaengedve. Hogyne lett volna boldog a közüdvösség közepett?
S midõn az éj késõ órájában egyszerre napfény derül át a boldog városon, ezernyi fáklya lepi el az utcákat, kivilágítva minden ablak, tûzvonalak lámpákból a házak párkányain, gyémánthomlokzatú paloták, transzparentkapuk, s e fényár közepett felzendül a Rákóczi-induló halottfeltámasztó zenéje, s e szent hangok bevezetõ malasztja után megjelennek egymás után a legfényesebb erkélyen a magyar hongyûlés leghíresebb vezérférfiai, és szólnak a néphez!
Ez volt még az álom!
Jenõ azt is ott nézte az utcáról, tízezernyi forrólázas néptömeg közepett; karjai alatt Alfonsine keze, mely édes, titkos szorítással tudat vele tündéri vallomásokat, és vállán az ifjú hölgy égõ arca, és arcán annak forró lehelete. Minõ melegséget kellett éreznie akkor!
És midõn ama fényes alakok között, kik egymást felváltva szólnak a néphez arról az erkélyrõl, egyszer csak megpillantja testvérét, Ödönt!
Ez is itt van. Õ is egyike a hongyûlés ünnepelt szónokainak, s most föllépett velük együtt a népszabadság ünnepét üdvözölni.
Beszéde elragadó. Minden ember szíve sebesebben dobog utána, aki õt hallja; Alfonsine kendõjével lobogtat felé.
Csak Jenõ idegein fut végig sírbolti hideg borzadály. Neki minden íze reszket, midõn testvérét ott meglátja.
Mi súgja lelkén végig ezt a borzalmat? Mi jóslat, mi sejtelem költ szíve húrjaiban diszharmóniát? Mi mondja neki azt, hogy e nap öröméért valakinek meg kell fizetni?
Talán tud róla valamit, mi az az erkély ottan?
„A második lépcsõ ahhoz a megígért magaslathoz.”
Fáradtan értek haza az izgalmas nap csatangolásaiból a szeretõ párok. Jenõ még egy lopva adott csókkal lett jutalmazva a lépcsõ alján, de még az sem melegíté õt fel; otthon egész éjjel lázban volt, és nem bírt elaludni.
Alfonsine pedig, midõn anyjával egyedül maradt, fanyaran, kedvetlenül hajítá szögletbe nemzeti szalagos kalapját, s fáradtan veté le magát a pamlagra.
- Ó, be unom én már az egész világot!

AZ ÉREM MÁSIK OLDALA
Jenõ behunyt szeme elõtt is ott izzott egész éjen át a tüneményes kép. Egy kép, az éj fekete lapjára festve, csupa merõ lángsugarakból. S mikor már elhallgatott az utcákon minden zaj, még akkor is úgy tetszett, mintha fülében zúgna az egész ordító tenger, a diadalvihar; s ha egy-egy percre elszenderült, mindig arra riadt fel, hogy Ödönt hallja beszélni. Mintha testvére kiáltana hozzá borzalomgerjesztõ, érthetetlen, mégis ijedelmes szavakat.
Rettegett tõle vagy talán érte? Félt a találkozástól.
Félt, hogy rábeszéli, magával ragadja ez a félelmetes ember!
Olyan korán, amint csak kelhetett, elhagyta lakását, inasának azt mondva, hogy estig nem jön haza.
Az a szándoka volt, hogy beveszi magát Plankenhorstékhoz, ott nem fog rátalálni Ödön.
Plankenhorstéknál már reggel nyolc órakor nyitva voltak a termek. Ki s be járt azokon az irányadó fiatalság.
Most a fiatalság volt az irányadó.
Háromszínû vállszalaggal átövezett, sötétkék egyenruhás, kalábriai kalapos alakok töltötték meg e termeket, s beszéltek ottan egzotikus dolgokról.
Kinek mi szívén volt, az volt a nyelvén.
Ki gyanakodott volna Plankenhorstékra? Két nõre?
Hiszen ha ellenség volnának, õk is rég elfutottak volna, mint elfutottak a férfiak.
Jenõ testvére elõl bújt el ezúttal e gyûlhelyére a forradalmi fiatalságnak.
Hanem ugyan rossz helyre vette be magát.
Úgy találta, hogy a Plankenhorst-ház termei egész éjjel nem ürülnek ki egészen. Azokban valami permanens bizottmány tartja üléseit. Antoinette asszony maga is részt vesz e bizottmány ülésein.
- Isten hozott! - üdvözlé a korán reggel érkezõt a bizottmány szónoka, Goldner Frici. - Éppen emlegettünk.
- Miben szolgálhatok? - kérdé aulikus szólásformával Jenõ.
- Tudd meg, bajtárs, hogy a szabadság nagy veszélyben forog! Ezt ugyan Jenõ kezdettõl fogva tudta.
- Nekünk résen kell állanunk - folytatá az ifjúság szóvivõje. - A reakció azzal igyekszik az igaz ügy gyõzelmét megdönteni, hogy a népcsõcselékkel túlzásig vitt kihágásokat idéztet elõ. A söpredéket felbizgatták, hogy a szabadság dicsõ napjait fertelmes kicsapongásokkal szennyezze be. A szabadság álbaráti, a sötétség álcázott bajnokai felizgatták a legalsóbb néposztályokat, hogy a gyárak és birtokosok ellen lázadjon. A múlt éjjel lerombolták a mariahilfi vonalat, kegyetlenkedtek, gyújtogattak, a vámhivatalnokokat tûzbe dobták; onnan végigvonultak Sechshaus, Fünfhaus, Braunhirschengrundon, gyárakat, polgárházakat kiraboltak; most a belsõ gyárak és kolostorok ellen vonulnak fel, beszennyezve, meggyalázva a szabadság diadalnapjait. Most következik a mi legerõsebb mûködésünk. Nekünk, szabadelvû fiatalságnak kötelességünk e félrevezetett néptömeg elé vetnünk magunkat, s a szellem erejével visszatéríteni e mozgalmat törvényes medrébe. Nincs veszíteni való pillanat; rögtön sietnünk kell eléjük, és kicsikarni kezükbõl a beszennyezett zászlót. Üdv neked, hogy segélyünkre jössz e nehéz küzdelemben. Jer velünk! Álljunk gátul az áradatnak, s tartóztassuk fel azt saját testeinkkel!
No, csak ez a biztatás kellett még Jenõnek!
A rongyos proletariátusok hadát visszatartóztatni öntestével, odavetni magát a pálinkaittas csõcselék s a bosszús katonaság kereszttüze közé, hogy ott összemorzsoltassa magát!
Ehhez ugyan egy csepp kedvet sem érzett.
Azt mondta Fritz barátjának, hogy jó lesz biz az, csak menjen elõre, õ még hazavágtat a kardjáért, pisztolyaiért, s majd azután bérkocsin utoléri.
Alfonsine szemei elõtt nem volt lelke bevallani, hogy biz õ nem bánja, akármi történik az egész bécsi küzdelemmel.
Hanem, amint a legelsõ bérkocsit megkaphatta, azzal olyan alkura lépett, hogy vigye az õt egész nap, amerre magának tetszik, ne álIjon meg vele sehol, csak ebéd idején valami félreesõ vendéglõ elõtt, s este késõn tegye le szállásán.
Úgy nem óhajtott részt venni ebben az egész küzdelemben. Olyan idegen volt ránézve annak minden mozzanatja.
Haza nem mert menni, nehogy látogató testvérével találkozzék, s Plankenhorstékhoz nem mert visszamenni, nehogy valami fanatikus szabadsághõs magával vigye mezítlábos embereket kapacitálni.
A fanatikus szabadsághõsök bizony nem vártak az õ visszatértére, hanem csapatokra oszolva megindultak a veszélyben forgó pontok felé, s sietve vonultak a rossz útra tért csõcselék elé, mely rabolva, pusztítva, égetve jött a külvárosokból elõre, míg a belvárosban a legragyogóbb eszmék ülték diadalukat.
A granichstaetti szeszgyár már akkor csak füstölgõ romjait mutatta fel; gépeit összetörték, hordóit kihengerítették az utcára, beverték a fenekeiket, s a kiömlõ szeszt meggyújtották; az ott égett végig az utcán, mint a lángoló Phlegeton. E lángoló folyam volt szerencséje az utca túlsó végén fekvõ Brigitta-szüzek kolostorának, mert amíg az utcán végiglobog az égõ borszesz, addig a tömeg nem hatolhat elõre.
Azonban úgy látszik, mintha mégis siettetnék az elõrehatolást. Egész szabályszerûleg kezdenek homokot, hamut, iszapot hordani a lobogó szeszár közé, s praktikábilis utat tölteni vele a pokoltengeren keresztül, amin aztán elõrenyomulhat, aki nem akar az égõ krampampuliban irigylésre méltó szép halállal elveszni.
A kolostor bejáratát azonban már jókor reggel elfoglalta egy osztály huszárság.
A lovascsapat vezetõje Baradlay Richárd százados.
Közel egy éve már, hogy a városból áttette lakását a vámvonal elõtti kaszárnyába.
Komolyan katonának fogta magát. Nem csatangolt a városba, nem bálozott, nem kurizált. Katonái között lakott, azok társaságában élt; a kaszárnyaéletet osztotta velük, s a legszorgalmasabb tisztek egyike volt. A város elvesztette ránézve minden vonzerejét. Felhagyott a régi társaságokkal. Csak testvérét látogatta meg néha; azt is csak azért, hogy Edit felõl kérdezõsködjék; akirõl mindannyiszor azt a hírt hallotta, hogy még mindig ott van a nevelõintézetben, hová Plankenhorstné átküldte mindjárt másnap, hogy Richárd megkérte a kezét.
Ebben Richárd meg is nyugodott.
Akármi növeldében jó helyen van Edit, csak nagynénje házánál ne legyen. Ha eljön az idõ, mikor nõül veheti, akkor majd elõkéri õt; addig minek háborítaná a gyermek nyugalmát.
Szerette volna ugyan tudni, hogy hol van, de Jenõ rendesen elfelejtette azt megkérdezni, s Richárdnak jó okai voltak öccsét nem avatni nagyon mélyen a titkába.
A legközelebbi napokról Richárd csak az új napilapokból merített tudomást. Hanem hát annak az éremnek, amit a napilapok magasztaltak, õ csak a túlsó oldalát látta; ott testvéri csókokrul és nemzeti szalagos koszorúkról beszéltek, õ pedig és katonái mindebbõl csak részeg kofákat kaptak és hátukhoz hajigált rohadt krumplizáport.
Richárd e három nap alatt hat rendbeli különbözõ rendeletet kapott iminnen-amonnan.
Az elsõ azt az utasítást adta neki, hogy ahol a nép csak kísérletet is tesz a csoportosulásra, vágjon közé, s verje széjjel.
A második rendelet tudatá vele, hogy az elsõ rendelet kiadója leköszönt, a népet kímélni kell, óvakodni minden összeütközéstõl.
A harmadik rendeletben a rémület sietségével sürgették, hogy rögtön siessen a többi katonasággal egyesülni a józsefvárosi glacis-n, s mire fölnyergeltetett, már jött a negyedik rendelet, melyben megint az ezredparancsnok förmedt rá, hogy el ne hagyja a kaszárnyát, torlaszozza el magát, s védje életre-halálra a pozícióját.
Az ötödik rendelet érkezik hozzá egy eddig soha nem hallott nevû és címû uraságtól, ki ráruházza a teljhatalmat, hogy bölcs belátása szerint intézkedjék, egyszersmind felelõssé teszi a rajonjába esõ utcák és terek békéjének fenntartása iránt.
A hatodik napiparancs végre tudatja vele, hogy az elébbeni ötnek kibocsátói mind leköszöntek, s nem bánják, akármi történik a világgal.
Richárd kapitány tehát válogathatott benne, hogy mihez tartsa magát.
Egész éjjel nyeregben ült katonáival együtt, s járta az utcákat; egy-egy csoportot szétugratott, csak a kardlapot használva; hanem biz az haszontalan fáradság volt, mert azalatt a városnegyed másik részében másik csoport kedvére dúlt, rabolt, s mire Richárd az itt-amott felpirosló lángok jeladására visszarobogott, már akkor a rabló csõcselék szétoszlott, szétszaladt, kiraboltan hagyva a felgyújtott házakat. És ha elfogott is a katonaság valakit a dúló martalócok közül, mit csinált légyen vele? Hatóság nem volt, akinek átadja, magának megtartani pedig ugyan nem volt gusztusa.
Délelõtt a Brigitta-szüzek kolostora elõtt találkozott össze Richárd a dúló csoport hadderekával. A végig lángba borult utca fénye vezette õt oda a városnegyed másik részébõl, ahol már azt hitte, hogy szép szerével nyugalomra terelte a népet.
A vitéz urakat nagyon bosszantotta már ez a mulatság. Egész éjjel utcán fel, utcán le nyargalászni, füttyöt, szidalmat hallani, rongyos embereket kergetni, sárral, kõvel, krumplival hajigáltatni, és aztán a kard élét nem használhatni; s a szétvert hadat mindenütt újra meg újra a háta mögött találni; kifárasztá a huszárnak anélkül sem valami híres türelmét.
Jó szerencse, hogy az égõ pálinkatenger közöttük állt, s nem kaphattak bele egymásba azon melegében.
Richárd látta, hogy a zendülõk a kolostort akarják megtámadni, azért annak kapui elõtt az utcán keresztül állította fel csapatját.
Amazok túlnan nagy gyorsasággal olták a tüzet az utcán, sárt, homokot öntve közé, s aközben ordítottak fenyegetõ riadozással; a tömeg fölött egy rongyos, félig égett veres zászló lobogott magas rúdra tûzve.
Richárd nézte csendesen, hogy közelednek.
- Pál úr! - szólt visszafordulva a sorban ülõ huszárjához. - Ég-e a pipája?
- Tessék! - szólt Pál úr, odanyújtva makráját kapitányának.
- Gyújtsunk rá, fiúk! - monda Richárd. - Aztán nézzük el, mi lesz belõle.
Eközben a katonaság felõli oldalon, a szabadon hagyott gyalogjárdán egy fegyveres alak jött sietve.
Ezt az egyenruhát sem látta még Richárd ez ideig. Fekete kabát, sárga-veres-fekete vállszalaggal, hasonló színû csík a galléron, rézmarkolatú egyenes kard, süvegtetejû kalábriai kalap nagy fekete strucctollal; a vitéz maga hegyes spanyol szakállt visel és vékony bajuszt; járása, magatartása bátor, vidám, de nem katonás.
Az érkezõ kardos alak egyenesen odasiet Richárdhoz.
- Légy üdvöz, bajtárs! Éljen a rend, éljen az alkotmány!
Richárd nem bánta: hadd éljen.
A fiatal vitéz parolára nyújtá kezét; Richárd megszorítá a nyújtott kezet.
- Én Goldner Fritz vagyok - szólt egyenesen bemutatva magát az ifjú. - Az aula második zászlóaljánál kapitány.
- Úgy? Akkor hát tiszttársak vagyunk.
- Mindketten az ország és a trón katonái, nemde?
- Remélem.
- Tehát éljen a testvériség!
Újból megrázták egymás kezét.
- Mi jót hoztál, bajtárs? - kérdé Richárd.
- Megtudtam, hogy itt e félrevezetett néptömeg oly tényeket követ el, melyek a szabadság diadalára homályt vetnek, s eljöttem e vihart lecsendesíteni.
Richárd nagyon megcsóválta a fejét.
- Csak így egyedül? Teringettét, én három nap óta háromszázad magammal folyvást csendesítem, s egyre növekszik.
Az ifjú vitéz büszkén veté hátra fejét a tollas kalábriaival.
- Igen! Egyedül. A mindenható szellem erejével. Próbáltam azt, bajtárs. Láttam a népet kiáltó szavamra, mint egyetlen óriás szörnyet fölkelni fektébõl, s rávetni magát az ágyúkra és szuronyokra; és láttam ugyanazt a népet egy puszta szavamra, mikor azt mondtam neki: „Most nevess, most örülj, most öleld meg ellenségeidet, hallgass el!” - nevetni, örülni, ölelkezni, elcsendesülni.
- No, erre hát kíváncsi vagyok.
- Meg fogod azt látni. Egy lelkesítõ szó hatalmasabb itt, mint egy üteg ágyú. Azért, kérlek, vonulj vissza derék katonáiddal, s engedj engemet egyedül cselekedni.
- Engedlek, bajtárs, mindent tenni, amit akarsz, de el nem megyek innen, mert visszajönni majd nehezebb lesz.
- Tehát maradj tétlen nézõ, bajtárs. Ugyan a nevedet kérném.
- Baradlay Richárd.
- Ah, üdvözöllek. A testvéreddel jó barátok vagyunk. Most ismerkedtünk meg a barikádokon.
- Az én öcsémmel? Jenõvel? A barikádokon?
- Ó, igen; ott volt mindenütt, lelkesült ifjú; egyike a fõnököknek a Plankenhorst-házi fõhadiszállásunkon.
De már erre a szóra lehajolt a lovárul Richárd, hogy jobban a szemébe nézhessen a beszélõnek.
- A Plankenhorst-házi fõhadiszállás?
- Ah, bajtárs! Te azt nem tudod még. E két lelkes hölgy a legbuzgóbb hõsnõje a szabadság ügyének. Tõlük jönnek a legjobb ötletek. Õk ismertetnek meg bennünket a reakció fondorlataival; õk tudják ellenfeleink gyöngéit, ravaszságait. E két hölgynek van legnagyobb része diadalainkban.
Richárd most már leszállt a lovárul, Pál úrnak dobva a kantárszárat, s kezét Fritz karja alá öltve, elõrement vele a kolostorajtóig.
- Tehát a két Plankenhorst hölgy itt maradt, és most a szabadságmozgalom intézõ szelleme? Ismeritek ti ezeket a nõket?
Fritz önelégült mosollyal viszonzá:
- Csak hagyd azt miránk, bajtárs. Mi ismerjük az õ múltjukat. Most föltétlenül velünk tartanak. Ez kétségtelen. A nõkebel legfogékonyabb a szabadság mámorára. De mi azért föltétlenül nem hiszünk senkinek. A szabadság táborának is megvan a maga titkosrendõrsége. Minden lépésük figyelemmel kísértetik; s ha csak egyetlenegy emberrel érintkeznének azok közül, kik hajdani környezetüket képezték, ha csak egy levelet írnának azok közül valamelyiknek, mi azt abban a percben megtudnók, s õk veszve volnának. Ó, a mi táborunk jól van szervezve.
- No, elhiszem. És az öcsém, Jenõ is köztetek van?
- Az elsõk között.
- Az is ilyen kalábriai kalapban jár, nagy lebegõ tollal, karddal az oldalán, pisztollyal az övében?
- Tökéletesen így. Vállszalagját maga Plankenhorst Alfonsine csokrozta és tûzte fel vállára. Õ tiszteletbeli alhadnagy közöttünk.
Richárd hitetlenül rázta fejét.
- No, majd mindjárt meg fogod õt látni. Többen vagyunk, kik összeszólalkoztunk, hogy kijöjjünk a külvárosokba a népet fölvilágosítani a mozgalom nemes céljáról; a vulkánt tenyereinkkel letakarni. Jenõ is ide fog jõni. Én, úgy látszik, legrövidebb utat választottam; a többiek még késnek.
- No, bajtárs - monda Richárd, megrázva az ifjú aulista vállát -, amit eddig mondtál, azt csak hittem, ahogy hittem, de hogy Jenõ öcsém most idejöjjön, azt - úgy segéljen - akkor hiszem el, amikor látom; és még akkor se hiszem el egészen.
A népáradat azonban ezalatt lassankint urává lett a lába alatt égõ talajnak, s amint a lecsapott kék-zöld lángok és a szürkevörös füstgomoly közül az egyes alakok kezdtek körvonalaikban kitûnni, akként látta át lassankint a fiatal aulavezér a feladatot, amellyel meg kell küzdenie.
Ah, ez nem a szabadsághõsök lelkesült tábora; a szabadság õs ellenségeitõl feluszított csorda ez!
Amint át lett hidalva a pálinkától lángoló utca, omlott a Sisera hadja a kolostor elõtti térre.
Egy kloáka áradéka, melybe borzalom belemártani a tollat, hogy le legyen írva.
A vele találkozót legelõször is a bámulat ragadja meg: honnan kerülhet elõ a civilizált világ közepett ily tömeg vadember? Ennyi rongyba öltözött, tépett, kifordított alak; a tisztátalanság, a nyomor, a fénykerülõ undor ennyi változata? Hol rejtõznek ezek, mikor csendes idõ van? Közöttünk, alattunk élnek-e? És hogyan élnek? A munka tisztessége nem látszik rajtuk. Ezek a világvárosok élõsdijei; egy tábor koldusokból, tolvajokból, a börtönök szökevényeibõl, utcai örömleányokból és a pálinkabódék áldozataiból. És mindez együtt, egy rakáson! Hogy kerültek ezek össze, ki gyûjtötte õket csoportba; ki izgatja, ki uszítja õket a nyugalmas polgárok házai ellen? Ki prédikálja nekik, hogy egyik ember csak azért szegény, mert a másiknak van valamije? Ki adta kezükbe a veres zászlót, mikor a szabadság fehér zászlói lobognak?
A polgár, a nép embere egy arcot nem ismer közülök. Mikor elõrohantak a füst és eltaposott láng közül, maga Goldner Fritz is megrettent elõttük.
Nem ez az óriás az, akinek õ azt mondta: „Most kelj fel!” és fölkelt, s ha azt mondá neki: „Most nyugodjál el!” - elnyugodott.
A csoport közül egy magas, óriási alak vált ki; éppen oly rongyos, mint a többi; arca füsttõl fekete, kezében öles vasrúd, mit úgy forgat feje fölött, mint nádpálcát; elsõ volt, ki a hátralevõ borszesztócsán keresztülgázolt, s ahányat lép, minden lábnyomán egy égõ folt marad hátra. Vakon rohan elé.
Hanem amint meglátta a szemközt álló huszárságot, hátratorpant, megállt, és bevárta, míg hadai utána zúdulnak, akkor felemelt vasrúddal a kolostorra mutatva felordított bestiális, rekedt hangon:
- Tûzbe az apácákkal!
A tömeg vérittasan üvöltött utána.
Hanem az üvöltésen keresztülcsengett a lovasság trombitahangja, a készülõt jelentõ parancshang, s az csápolta a tömeg tüzét.
- Az égre kérlek, bajtárs - szólt az ifjú aulista Richárdhoz -, ne adj jelt az összeütközésre! Kerüljük a vérontást. Én megkísértem a nép szívéhez szólni.
- No, hát szólj! - mondá Richárd. - Melletted maradok.
És még csak kardját sem húzta ki, sem lovához vissza nem sietett, hanem szívta tovább a havannáját.
- Jer, állj ide fel mellém! - szólt Fritz. - Ebbõl megérti a nép a testvériséget, mely polgárok és katonák között fennáll. Itt mellettem sérthetetlen, megszentelt helyen állasz.
Richárd felment Fritzcel együtt a kolostorkapuhoz, melyhez négy lépcsõ vezetett; annak a küszöbe szónokszékül szolgált Fritznek.
- Testvérek! - kezdé Fritz.
És azután beszélt nekik szép dolgokat, szabadságrul, alkotmányrul, a polgárok kötelességeirül, a reakció fondorlatairól, hazáról, fejedelemrül, dicsõ napokrul.
Hanem bizony azon a megszentelt helyen azért éppen nem voltak életbiztosítva; egy-egy krumpli, egy-egy tégladarab csak úgy koppant a fejük felett, amivel a hallgatók a beszédre a maguk észrevételeit megtenni siettek. Richárd csákója is kapott belõle egyet-kettõt.
Egy-egy általános felordítás el-elnyomta az ifjú népszónok beszédét, úgyhogy annak szünetet kellett tartani.
- Pajtás, nekem már elég volt a krumpliból - monda Richárd az ifjú aulistának -, beszélj a testvéreiddel, ha tudsz; mert bizony mindjárt én fogok velük beszélni. Én tudok.
- Nehéz a helyzet - mondta Fritz izzadt homlokát törülve -, a nép fel van bõszülve a papok ellen. A liguriánusokat már elkergette, s most azt hiszi, hogy minden kolostort le kell rombolnia. Népszerûtlen dolog az apácákat védelmezni; de az ember azt tekinti, hogy nõk, s nõk irányában a forradalom is udvarias.
- De azt látom - monda Richárd, a zárda ablakaira tekintve. Azok már mind be voltak hajigálva. Szerencsére belülrõl fatáblák védték a szobákat.
A nép aztán kezdte a huszárokat is hajigálni; a lovak közt nyugtalanság támadt.
Mikor Fritz újra rákezdte a szónoklatot, már akkor ketten szónokoltak, õ és a vasrudas óriás; a zúgó tömeg egyiknek a szavából sem hallhatott semmit.
Ekkor a katonaság felõli járdán egy új alak csörtetett elõ, kinek láttára felderült Goldner Fritz verítéket hullató arca.
- Ah, itt jön valahára!
Ki jön, mi jön? Egy furcsa, bizarr alak. Ez is diák, roppant hórihorgas termet, kalapja mellett három szertelen nagy strucctoll; arca sima, sovány, piros - hatalmas nagy orral a közepén; vállán tenyérnyi széles háromszínû szalag, és arra egy kicsiny kis kocperd egész a hóna alá felkötve, hogy el ne essék benne. Hosszú haja repül utána.
A nevezetes férfiú rohamlépésben sietett a kolostorajtó elõtt állókhoz, s egy ugrással ott termett mellettük.
- Isten áldjon, bajtársak! Itt vagyok már, nem kell semmit félni! Mausmann Hugó, bajtárs uram! Fõhadnagy a második légiónál. Meggyûlt önöknek a bajuk? Elhiszem. Fritz barátom remek szónok. De csak tragikus szónok. Tragikus helyen õ a maga helyén van. De ismerni kell a publikumot. Ide Hans Sachs kell, nem Schiller. Aki a népet meg tudja nevettetni, az a gyõztes. Majd meglássa ön. Mikor én elkezdek versekben beszélni, hogy tátva marad a szájuk, hogy fognak bámulni, tapsolni és végre felkacagni, akkor aztán oda visszük õket, ahova akarjuk.
- No, hát láss hozzá, bajtárs, hogy megnevettesd a publikumodat, mert én majd meg találom õt ríkatni.
Mausmann Hugó elõrelépett az emelvényen, s hosszú kezét kiterjesztve a nép fölé, komikus pátosszal inte, hogy engedjék szóhoz jutni.
S amint elõhúzta zsebébõl tubákos pikszisét, ujjával rápeccentett, egyet szippantott belõle, ez a furcsa bevezetés csakugyan annyira meglepte a háborgó tengert, hogy egy percre lecsendesült.
Mausmann Hugónak alkalma lett rákezdhetni végeszakadatlan klapánciáit, amiket õ versben beszélésnek szokott nevezni, csak úgy jött egymásra a „Brüder” - „Gütter” - „die Freiheit” - „sich freut heut” - „Metternich” - „schmetter nicht” - „Minister” - „hin ist er”, míg egy fordulatnál erre, hogy „braven Cavalleristen” ez a rím következett, hogy „hocta iszten”, s hogy a testvéri szövetkezés látható is legyen, az improvizátor emfatikus elragadtatással ölelé keblére a huszárkapitányt.
- Pajtás! Még ennek sem nevetnek - monda neki Richárd, ki azt bámulta legjobban, hogy a szónok fel sem veszi, hogy a testvéri csók alatt Richárd égõ szivarát saját arcához sütötte.
Hugó mondta tovább a verseket; de már nem akarták hallgatni.
„Le a papok védõivel! Tûzbe az apácákkal!” - hangzott minden oldalról, s megindult a hajigálás, a népies projektilek mindenféle nemeivel.
Egyszer aztán egy tojással úgy találták el a szónok ifjú orra hegyét, hogy annak szeme-szája tele lett a tartalmával.
- No, most erre mondj kádenciát, bruder!
Erre aztán csakugyan elkezdtek nevetni; csakhogy ez a röhej a brutalitás diadalkacagása volt a megbukott fölött. Röhögtek rajta, ahogy szokott röhögni a kegyetlen mob a kötélrül leesett komédiáson, ki nem tud felkelni a földrül.
Ez a diadalröhögés a végsõ fenyegetés hangja volt a lázadó szörnyetegtõl. Ez mármost szét is fogja azt tépni, akit kikacaghatott.
Richárd kapitány elveté szivarcsutkáját, s indult a lépcsõn lefelé.
Fritz eléje állt, átölelte, és nem bocsátá.
- Bajtársam, testvérem, ne tedd azt! Ne adj jelt a vérengzésre! Nem az a vér aggódtat, ami kihull, hanem az a gyûlölet, ami kikel belõle. Nekünk nem szabad egymást gyûlölnünk. A te kardodnak nem szabad a mi népünk vérét megkóstolni. Egy oltárunk van; ne áldozzuk meg rajta egymást. Még lehet békés úton segítenünk.
- Hogyan?
- Eredj fel te az apácákhoz; beszélj a fejedelemasszonnyal. Keresztények, szent szüzek, nem akarhatják, hogy az õ világi uraságukért százak vére omoljon, s két ország, két nemzet átkozott harca megkezdõdjék. Nem; nem akarjuk, hogy õk mártírok legyenek; de meneküljenek innen. Az oldalajtó huszáraid által szabadon van tartva, azon keresztül elmenekülhetnek a belvárosba. Hisz kincseik nincsenek; ami féltõjük van, könnyen magukkal vihetik. S ha egyszer üres lesz a kolostor, a nép küldötteit felvezetjük oda magunk. Megmutatjuk nekik, hogy itt nincs senki, akin bosszút álljanak, s nincs semmi, amit prédára vessenek. Az épület pedig az államé. Felírjuk a falakra, felírjuk a kapukra, hogy ez az állam vagyona. És nem fogják lerombolni. Nemsokára megérkeznek többi barátaink; a nép közé fogunk vegyülni, felvilágosítjuk, lecsillapítjuk, megnyugtatjuk õket. Az égre kérlek, ne húzd ki azt a végzetterhes kardot hüvelyébõl. Eredj te, beszélj az apácákkal. Én addig itt maradok Mausmannnal, s feltartom a nép dühét, testemmel, lelkemmel. Míg visszajössz, a két vihar között állunk.
Richárd megszorítá az ifjú diák kezét.
- Ti bátor fiúk vagytok, derék gyerekek! Jól van. Ráállok a tanácsodra. Te beszélj a testvéreiddel, én majd addig beszélek a nénéimmel.
Richárd respektálni kezdé azt a tiszteletreméltó bátorságot, mellyel egypár ilyen fiatalember odaveté magát a háborgó néptenger közepébe, s puszta szóval, szép beszéddel igyekezett a balvégzetû összeütközést elhárítani.
Ráadta a fejét, hogy segíteni fog nekik becsületes szándékukban.
Visszament a zárda kapujához, s bezörgetett rajta. A vén kapus ott leste az ajtóban a dolgok kimenetelét, s azonnal bebocsátá, amint Richárd megnevezte magát.
Azután ismét bezárta mögötte az ajtót, s utasítá, hogy merre menjen fel a lépcsõn, melyik folyosón elõre, ha a fejedelemnõvel akar beszélni.
Richárd, míg a lépcsõkön felhaladt, végigtanulmányozta magában, mit fog a zárdafejedelemnõnek mondani, hogyan világosítja fel õt a veszélyrõl, mint magyarázza meg neki, hogy miért kell a népet kímélni, miért szükséges meghozni azt az áldozatot, hogy az okosabb engedjen.
Kicsit restellte, hogy katona létére azt kell vallania nõk elõtt, hogy nem húzhat kardot a védelmezésükre. Hányszor tette ezt egy görbe tekintetért! Hány párbajban osztott sebet vitéz ellenfeleknek egy kontratáncban fogamzott apprehenzióért! Hanem hát azzal csendesítette le magát, hogy az apácák nem nõk, hanem valami olyan lények, amiknek nincsen nemük.
A folyosón végighaladt anélkül, hogy szemközt jövõvel találkozott volna. Az apácák mind a refektóriumban voltak összegyûlve.
A refektórium ablakai az utcára nyíltak, s annak belsõ táblái mind be voltak zárva; az egész terem egyedül a nyitva maradt ajtón át kapott világosságot.
Amint Richárd e férfi nem tapodta küszöbön megállt, megrendítõ jelenetnek volt tanúja.
A terem közepén feküdt haldokolva egy apáca. Régóta idegbajban szenved, a mai nap rémjelenete elhatározta halálát. Az ijedelem, a künn tomboló, õrjöngõ zaj ideges görcsöket idéztek nála elõ. Társnõi ápolva, vigasztalva csoportosultak körüle.
S e martirológiai jelenet közepett, e sírbolti világításban, azon szûz alakok között, kik a halálvonagló apáca körül térdepeltek, egy ismerõs arcot pillanta meg Richárd, egy arcot, melynek láttára minden csepp vére fellázadt önszíve ellen.
Edit volt az.
Ebbe a zárdába küldték õt nagynénjei a jegyben járó év leteltéig.
A leány is ráismert kedvesére, s egy pokolbul megváltott üdvözülõ örömével repesett tekintete a délceg ifjú arcán.
A priornõ magas, szikár, büszke alak, szigorú tekintettel lépett a kapitány elé, s nyugodt, szenvtelen hangon kérdezé tõle:
- Mit akar ön?
Richárdnak e pillanatban minden gondolat szétszaladt a fejébõl, amit idehozott.
Ahelyett, amit gondosan kiformált agyában, azt felelé a priornõnek:
- Legyen ön nyugton, fejedelemnõ. Esküszöm önnek az Istenre, hogy szétverem innen ezt a csõcseléket!
Az ablaktáblákon már akkor zuhogott a kõzápor, mint a jégesõ kopogása.
Richárd szeme még egyszer találkozott Edit rémült tekintetével. A harag elállta minden ízét; látta a haldokló szüzet a márványpadlaton heverni, görcsös halálrángások között; látta kedvesét kétségbeesett tekintettel felé nyújtani összekulcsolt kezeit; és hallotta a szûzvérivó szörny bõszült ordítását künn az utcán, s egész lelke felháborodott rajta.
Nem várta azoknak válaszát, akikhez beszélt; megfordult, lerohant a lépcsõkön; felszakítá a zárda ajtaját, jobbra-balra taszította az útját álló két ifjú aulistát, rohant paripájához, felveté magát a nyeregbe; s azzal elõreugratott a nép elé, kirántva kardját, a jó Al-Bochacent.
Egy tekintetet vetett fel a zárda ablakaira, s úgy tetszett szívének, mintha az egyik ablaktábla félig kinyílnék, s azon kinézne valaki. Talán éppen Edit?
No, ha idenéz, hát lássa meg, ki az a férfi, aki õt szereti! Amit Richárd mondott a gyülevésznek, az csak két szó volt:
„Takarodjál, csõcselék!”
Elbizakodott, vad röhögés üvölte választ szavaira. Akkor Richárd kardját megvillantá feje fölött; a trombita sebes rohamot vezényelt, s Richárd odavágtatott, hol a nép dühe legjobban lángolt: egyenesen neki a bujtogató népszónoknak.
A roppant óriás felemelte a vasrudat kezében, s megcsóválta azt a levegõben, csak úgy zúgott.
Richárdnak úgy tetszék, mintha a zárda félig nyílt ablakából egy velõkig ható sikoltás vegyülne a zivatarba.
A vasrúd süvöltve csapott le a lovagra.
Richárd elõrenyújtott ököllel, feszült karral fogta fel az ádáz csapást.
Dicsõség Al-Bochacen vasának, de dicsõség az ökölnek is, mely azt markolva tartá - a két szörnyû vas szórta a szikrát, mikor összecsókolódott; de az Al-Bochacen kiállta a próbát, még csak meg sem csorbult.
Az óriásnak nem volt ideje még egyszer felemelni a vasrudat, a másik pillanatban le volt gázolva a földre.
S öt perc múlva üres volt az utca.
A bõsz csorda szétfutott a szél minden tájékába, amint a lovasság közéje rohant; elhajigálta zászlóit, fegyvereit; rohant, bujdokolt, ki merre látott, hallgatva, nem kiabálva többé; még aki sebet kapott és lerogyott is, holtnak tetteté magát, és megnémult.
A távoli utcákon csak a robogó lovasság patkóinak dübörgése verte fel a csendet. A futó nép szava meghalt.
Richárd lovasaival végigverte a futókat a hosszú utcán a vámvonalon, míg embert talált maga elõtt, míg el nem fogyott elõle minden élõ teremtés, menekülve odúiba, ahonnan elõkerült.
S akkor megint vissza.
Gyors lovának nem ért az egész csapat nyomába. Õ maga elõrenyargalt egyedül, ellenséget keresve büszke tekintetével; utána hû lovásza s azután a trombitás, ki riadót fútt nyomában; messze elmaradva a lovasszakasz.
Mikor másodszor elnyargalt a zárda elõtt, egy lélek sem volt már a téren. A zárdának egy ablaktáblája nyitva volt, s azon keresztül a rácsozaton át még egyszer megpillantá Editet.
Hogy nem jön most szemközt még egy új ellenség!
Csak kívánni kellett, és megjött.
Alig gyülekezett össze a vámvonalt végigseprõ huszárság a szétkergetett had üldözésébõl, midõn az ellenkezõ irányban új zaj verte fel az utcákat, közeledõ néptömeg zaja.
Annak, ki még e zsivaj jellegével nem volt ismerõs, magától ki nem lehetett találni, hogy mi az.
Elõször is szabályszerû katonai lépések robaja.
Azután egy keserves ének a Marseillaise dallamára.
Közbe egy rekedt dob el-elmaradozó pörgése. Mindez összevegyülve a kedves utcai fiatalság gyermekhangú vivátozásával.
Az utcán végigrohanó böjti szél porfellege nem engedi kivenni a közeledõ tömeg mivoltát, csak a szuronyok villogása látszik, és azok között egy repkedõ fehér lobogó, mely saját háromszínû szalagjaival pofozkodik a levegõben, mintha nem értenének valami dologban egyet.
Tehát valami rendes fegyveres csapat közelít.
Ellenség-e, szövetséges-e, azt sem lehet tudni. A szél veszettül kavarja a port, szemetet, s vágja a közeledõk szeme közé, s mikor eltáncolta fölöttük porkavaró keringõjét, a két fegyveres csapat akkor látja meg egymást százlépésnyi közelségben.
Most azután Richárd igazán nem tudja, hogy mik ezek. Sorban és hadirendben felvonuló fegyveres férfiak, vállaikon szuronyos puskákkal, oldalukon tölténytartókkal; de mégsem katonák. Ahány, annyiféleképp öltözve, fövegeik köcsögkalap, ernyõs sipka, utazósüveg; ki frakkban, ki kabátban, és mindenkinek fehér szalag a bal karján keresztülkötve. Ez nem lázadó csõcselék.
- Kik vagytok? - szólítá meg a fegyveres csapatot Richárd kapitány elélovagolva.
- Nemzetõrség - felelt önérzetteljesen a csapat élén járuló domborodott alak, valószínûleg a csapat õrnagya.
- Mit akartok? - kérdezé Richárd.
E bizony furcsa kérdés volt. Az érdemes nemzetõr major, különben derék szattyáncserzõ mester, olyan egyszerre nem is találta el rá a feleletet.
De ott voltak már a seregnél Goldner és Mausmann barátaink egy csapat aulista élén, s megadták a feleletet, rázendítve az elõbb énekelt Marseillaise dallamát, melyre egy igen békeszeretõ vers volt alkalmazva, amibõl megtudhatta, aki a szövegre figyelt, hogy e derék csapatnak semmi egyéb szándoka nincsen, mint a renddel párosított szabadság zászlóját lobogtatni, fegyverei fényével a sötétség hidráit odúikba visszaûzni, a népeket egymással testvérileg összeölelkeztetni.
Richárd végigvárta a kardalt, mit Fritz és társai válaszul elzengtek.
- De mármost szeretném prózában és recitativo is meghallani, hogy mi járatban tetszik lenni.
Az õrnagy rátalált a nehéz feleletre:
- A békét és rendet helyreállítani.
- Hát tessék - szólt Richárd átkozott flegmával.
Az emberséges nemzetõr fõtiszt zavarodva tekingetett maga körül. Mit „tessék”? Mit csináljon õ azzal a szóval, hogy „tessék”, mikor az utcát, amilyen széles, akként állja el elõtte a huszárcsapat. Körösztül csak nem repülhet rajtuk. Kénytelen volt tanácsot tartani a táborkarával, hogy mit szóljon erre megint.
Izzadt bele a homloka. Hiszen nem vezényelt õ csapatot máskor, csak úrnapján a processziók alkalmával.
- Hát igen. Tudja, kapitány úr. Azt értettem, hogy az ön együttmûködésével.
- Vagy úgy? Van önnek számomra napiparancsa?
No, még ez a kérdés kellett a jámbor õrnagynak, hogy egészen elmenjen a kedve az egész hadmûvelettõl. Fritz és Mausmann odaugrottak a segélyére, s súgták neki, hogy mit válaszoljon.
- Persze hogy van. Az aulától és a nemzetõr-parancsnokságtól.
- Nem ismerem azokat az urakat.
Az õrnagy most már haragba kezdett jönni.
- De kapitány úr!
- Ne tessék tûzbe jönni, õrnagy úr; ezzel a kérdéssel tisztába kell jönnünk; mert ha közre kell mûködnünk, akkor vagy ön rendelkezik velem, vagy én rendelkezem önnel; s erre valakitõl rendelettel kell bírnunk, aki mind a kettõnknek parancsol.
- De hát mit csináljunk?
- Tessék valakit elküldeni vagy a fõhadparancsnoksághoz, vagy a hadügyminisztériumhoz, aki elõadja az itteni állapotot, s az hozzon nekem valami rendeletet, amihez tarthassam magamat. Addig pedig megmaradunk a helyeinken; mi a nyeregben, önök a glédában.
Ezt az ajánlatot bizony el kellett fogadni.
Az õrnagy nyargoncul küldé a legserényebb két ifjút mind a két nevezett helyre: Mausmannt a fõhadparancsnokhoz, Goldnert pedig a hadügyminiszterhez, hogy adják elõ saját belátásuk szerint az itteni dolgok helyzetét, s aszerint eszközöljenek a kapitány úr számára rendelkezési szabályokat.
Saját belátásuk és fölfogásuk szerint!
Csakhogy az a saját felfogás lehet két különbözõ dolog aszerint, amint különbözõ szemüvegeken keresztül néz két különbözõ szempár. Nem kell elfeledni, hogy Goldner rajongó, idealista, magasztos kedély; Mausmann pedig utcai poéta, ki legszebb versei közben záptojást kapott jutalmul a publikumtól, ami egyike a legkedvezõtlenebb benyomásoknak.
Míg a két nyargonc odajárt, azalatt a két csapat ott táborozott a kolostor elõtti tér két oldalán.
Richárdnak minden ízét átvillanyozta az a gondolat, hogy Editnek minden haja szálát az õ kardja védelmezi.
Ha ezzel a gondolattal el nem lett volna telve, bizony könnyûszerrel átengedte volna a nemzetõrségnek a kolostor oltalmát. Hisz azzal lerázta volna saját magáról a felelõsséget. Ám lássa légyen a nemzetõrség, megvédi-e, s hogy védi meg az apácákat.
De Edit ott volt!
Ennek a kapunak az õrségét mindenkinek át nem fogja engedni.
Két jó óra telt bele, míg a nyargoncok visszaérkeztek. Mind a kettõ hozott Richárdnak pecsétes levelet. Legelõször azt olvasta el Richárd, amit Mausmann hozott neki a fõhadparancsnoktól.
Huh, de fel volt paprikázva õexcellenciája. Hogy lehordta a kapitányt azért a lágyságért, hanyagságért, amit ez ideig tanúsított. Mért nem vágott rögtön közbe? Minek hagyta a zendülést ennyire nõni? Kötelessége lett volna rögtön lõni, vágni, mindent eltiporni.
Jövõre a legszigorúbb felelõsség terhe alatt ehhez tartsa magát. Az ördög fiának se irgalmazzon!
„No, ez jó egynek.”
Lássuk a másikat; hát a hadügyminiszter levele mit mond?
No hiszen abban volt még csak lehordva Richárd azért a szeles hebehurgyaságért, hogy minek vágott idõnek elõtte a nép közé, minek idézett elõ vérengzést, mikor az egész kravallt puszta fegyveres demonstrációval el lehetett volna nyomni. Ezúttal szigorúan megdorgáltatik. Jövõre pedig több ésszel és tapintattal járjon el hasonló esetekben. Ha az angyalokat húzzák is le lábaiknál fogva az égbõl, még akkor se kezdjen verekedést.
Richárd kapitány keblébe dugta mind a két levelet. Aztán megfogta a kardját, a jó Al-Bochacent, egyik kezével a markolatánál, másikkal a hegyénél, s meghajtotta, hogy ívet képezett, s így szólott hozzá magában:
„Kedves jó kardom, ha te nem volnál az én utolsó, egyetlen jó barátom, bizony kettétörnélek mostan.”
Azzal odalovagolt a nemzetõrtiszt elé.
- Uram! A rend helyre van állítva; tessék azt tovább fenntartani.
S megfordulva lovával, jelt adott huszárainak a visszavonulásra.
- Kár! - dörmögé a bajusza alatt Pál úr. - Egy füst alatt már ezeket is szétverhettük volna!

AKIK IGAZÁN SZERETNEK
Egyszer csak vége van minden szép álomnak.
Ébredjünk fel, éjjel van már!
A legrútabb, a legfeketébb, koromsötét éjjel.
Egy világváros, melyben az éjfél óráiban egyetlen lámpa sem ég, egyetlen ablak sem világít. Vaksötétség minden utcán; a roppant emeletes házak labirintjában oly tájékozatlanság, mint az õserdõk mélyében. Az ég maga is fekete, s úgy tetszik, mintha csak boltozatja volna e sok utcájú, rettentõ börtönnek, melynek bezárt kapui talán nem is házakba, hanem katakombákba vezetnek.
Egy lépés hangja sem veri fel a csendet.
Csak néha, hosszú, kétórai idõközökben emelkedik fel a legmagasabb torony ormáról egy vérfényû röppentyû, lángoló kérdõjelt rajzolva az égre; ki tudja, kinek szól e kérdõjel?
És ez nem a képzelet agyréme - ez Bécs.
Október végnapjai járnak, a várost három oldalról vívják.
A nép egy része elmenekült, más része a harcvonalak elõtt áll; benn csak azok bujdokolnak még, akik ott rekedtek; a gázvezetés el van rombolva, nincs mivel és nincs miért világítani. Ninive képe ez, az elpusztulás elõtti éjszakán.
Messze, messze lehet menni, míg a város utcáin valakit találunk, s jó, hogy sötét van, hogy nem látjuk az utcákat terítve cseréppel, üveggel, a házak oldalait végigpaskolva kartácsoktól, a tetõket bombáktól áttörve s az emeletek padmalyait keresztülszaggatva.
Valahol egy hosszú utca végén egy nagy, tömör halom állja el utunkat. Az a torlasz.
Két zászló lobog a tetején; az éj most azokat is feketéknek mutatja; pedig szép színeik voltak!
A torlaszt harcos férfiak tömege fogja körül. Õrtûz nem ég; ott is sötétség van és lehetõ csönd.
Vannak, akik tudnak aludni, s azoknak igen jó párna a fejük alá tett gránitkocka.
Akiket ébren tart a végzetes éj, azok halkan beszélgetnek egymással.
Két ifjú ül egy ágyú lafettáján, s tölti az idõt enyelgéssel.
Az egyiknek csak fél karja van; a másikat már elvesztette valahol.
- Te, Mausmann - szól a félkezû -, én azt hiszem, hogy holnap, holnapután aligha meg nem találom az elvesztett kezemet.
Társa nem tud lemondani arról a jó tulajdonáról, hogy a hozzá intézett szóra rímet mondjon.
- Tudniillik, ha valaki mellé eltemet.
- Nekem valami azt súgja: „Bevégezted, Fridrik!”
- Pályádat, mely volt polizeiwidrig.
- Bajtárs, én csak a szerelmemet sajnálom.
- Én meg örülök, hogy nincsen nálam.
- Ígérj meg egyet.
- Akármi legyek.
- Ha én elesem itt ehelyütt.
- Ami nagyon könnyen beüt.
- Tudasd vele, hogy õ volt ajkamnak végsóhaja.
- Na ja!
- S ha a vad szerezsán kardját szívembe mártja.
- Lesz nálad egy vizitkártya.
- Jól találtad a rímet. Majd könnyre fakad szeme.
- Ha ráírod: „Ma’m’zel, je vous aimais.”
- Menj a pokolba a klapánciáiddal! Beszéljünk komolyan.
- Halljam.
- Vidd el utolsó kártyámat Alfonsine-nak.
- Ha tudniillik még egyszer meghínak!
- Csak oly sötét ne volna, hogy írhatnék egy szót a névjegyemre.
- Nézd, az a gránát ide jön, istenemre!
Nagy búgva csapott le egy távolból érkezõ gránát a torlasz kövei közé, s ott megfenekelve folytatta tûzokádó üdvözlését, néhány percre vérvilágot vetve az álmából felriadt csapatra.
Mausmann arra is verset mondott.
- No, mármost küldtek neked lámpát. Ennél ráírhatod a „madám, pá”-t!
Annál a süstörgõ fénynél írta rá Fritz névjegyére e szókat: „Én önt szerettem, adieu.”
Az utolsó szónál már lobbant a gránát, s izzó darabjai a két ifjú feje fölött zúgtak el. Nem esett semmi bajuk.
Mindennapi tréfa volt ez, föl sem vették.
Fritz átadta névjegyét Mausmann-nak.
Mausmann kisvártatva így szólt:
- Te, Fritz, tudod-é, hogy én most mit gondolok?
- Én is rímet mondjak rá?
- Majd teszem magam. Minket aligha el nem árultak ezek az angyalok.
- Honnan gondolod azt?
- Mindent megtudnak odaát, amit mi titokban tervezünk.
- Jó kémeik vannak.
- Én azt hiszem, ezek a Plankenhorsték a legjobb kémeik.
- Lehetetlen az. Tudod, hogy a saját kapusuk a mi emberünk, s az híven tudósít felõle, ki jár be a Plankenhorst-házba az éjjel és nappal minden órájában. Nem érintkeznek mással, mint a mi embereinkkel. Idegen nem jár hozzájuk. Egyedül a Brigittáktól szokott minden vasárnap odamenni soror Remigia, ki látogatóba viszi nagynénjeihez a zárdában növelt Edit kisasszonyt. A Brigitták pedig nem bajlódnak a politikával; irántunk meg éppen le vannak kötelezve; mi védtük õket annyiszor a nép zavargásai ellen.
- No, én csak azt mondom teneked, hogy kár volt nekünk a mi dolgainkba asszonyokat elegyíteni.
- Ne légy háládatlan, Mausmann. Emlékezzél a demokrata nõegyletre, mennyit tett ez a közügyért, hogy ápolta sebesülteinket, hogy gyûjtötte a pénzt számunkra, hogy lelkesítette kitartásra a férfiakat. Ah, barátom, nõk nélkül nincsen szabadságharc.
- Kudarc!
- Már megint rímeket gyártasz?
- Nem árt az!
- Háládatlan! Mennyi megérdemetlen csókot kapott a legszebb asszonyoktól ez a te idomtalan pofád.
- Tovább?
- S mégis a nõket szidod.
- Itt-ott. Az eddig volt. Meglátod, gyermek, ha minket levernek, éppen úgy fogják ölelni az ellenségeinket, mint minket; s a gyõztesek, ha nem találnak más tárgyat, a mi hervadt koszorúinkból vetnek ágyat; úgy lesz az, barátom.
- Már én azt nem látom - mondá rá Fritz; ezúttal megtalálta õ is a rímet.
Jött az õrcsapat, és felváltotta õket. Mehettek pihenni. Egy szétrombolt cukorgyár falai közt volt vetve számukra nyirkos szalmából ágy. Erõt kellett gyûjteni a holnapi nap küzdelmeihez.
E sötét utcákon mint kísértetes bolygófény, botorkál végig egy hintó két lámpásával. Az a két lámpás is csak arra való, hogy még sötétebbé tegye a körülfekvõ sírbolti éjszakát.
A hintó a Plankenhorst-ház elõtt áll meg, a kocsis maga száll le a kaput kinyitni, s azután behajt az udvarra.
A hintóbul két nõalak száll le: egy apáca és egy fiatal leány. Mind a ketten felsietnek a lépcsõn, melyen most lámpa nem világít, hanem maga a ház asszonya tartja ki eléjük a kettõs kargyertyatartót.
A háziasszony megcsókolja az apácát, s kezét csókra nyújtja a fiatal leánynak, kinek hátrahulló csuklyája alól Edit örökvidám arca tûnik elõ.
- Hozta ég, soror Remigia - súgja az úrnõ.
- Valóban az ég oltalmára volt szükségem, hogy a kolostortul idáig eljöhessek e rettenetes éjszakában. Sehol egy lámpa nem ég, s a kövezet minden utcában föltépve.
- No, de az ég õrizteti a maga angyalaival az õ választottait, hogy meg ne üssék lábaikat a kõben.
- Valóban mindennap csodának köszönhetjük, hogy élünk. De hova szaladt már az a leány megint? Úgy kell rá vigyáznom, mint a vad kecskegödölyére.
- Elõrefutott a terembe, fürkészi, mi újságot találhatna nálunk, kikérdezi Alfonsine-t. No, majd mondok én ma neki újdonságokat, amikkel meglehet egész életére.
Azzal bevezette Antoinette asszony soror Remigiát az étterembe, melyben már terített asztal várt reájuk; hideg sültek, finom borok, chartreuse. A teakatlanban forrott a víz.
- Alfonsine, kérlek, láss a konyha után, hogy cseléd ne jöjjön a szobába.
Edit meg akarta elõzni.
- Majd én megyek.
- Csak maradjon ön, kedvesem. Ön vendég a háznál. Tudja, hogy önt kímélnünk kell.
Edit durcásan vonogatta vállát e gúnyos gyöngédségre, s engedte magát kiszolgáltatni nagynénje által. Antoinette maga rakta el Edit felöltönyét.
- Tessék asztalhoz ülni!
A kerek asztal melletti díványra Antoinette asszony soror Remigiát ültette le, mellette Edit foglalt helyet.
Miután Antoinette asszony még egyszer személyesen meggyõzõdött, hogy a szomszéd szobákban nincsen senki, magukra zárta az ajtókat, s Alfonsine-t utasítva, hogy készítse el mindenki számára a teát, odaült szorosan Remigia mellé.
- Mit izent a tábornok?
- Holnap minden vonalon döntõ roham lesz - suttogá soror Remigia; még így is félve tekingetett széjjel: nem hallják-e meg a falak, a képek, a szobrok?
- Tudja-e, hogy baj van?
- Micsoda?
- A körülzároló seregbõl egy csapat egyetértésére számítanak a fölkelõk. Goldner elmondta elõttem az egész tervet. Én aggodalmamat fejeztem ki elõtte, hogy mi lesz belõlünk, ha a várost ostrommal beveszik. Mit fog velünk csinálni a gyõztes, kik mindenütt oly kiváló szerepet viszünk? Erre a jámbor fiú elmondta megnyugtatásomra, hogy ne féljünk semmit. Ha minden veszve talál lenni, egy kiszámított menekülési út van fenntartva azoknak számára, kiknek nem tanácsos idebenn rekedni. A mariahilfi és lerchenfeldi temetõk között egy osztály huszár képezi az ostromzár kiegészítõ részét. Ezzel a csapattal az aula már rég megkezdte a fraternizálást, s számít rá, hogy végveszély idején nemcsak utat fog rajta keresztül nyitni, hanem magával is ragadja, s fedezetül fogja használhatni az üldözés ellen. Ilyenformán hiszik, hogy kimenekülhetnek vagy Galícia, vagy Magyarország felé. Csupán a kapitány makacssága akadályozza a terv sikerültét. Ez a kapitány Baradlay Richárd.
- Ah, ugyanaz, ki a kolostor elõtt szétverte a népet?
- Azt önök Edit húgom szép szemeinek köszönhetik.
- A kapitány, úgy tudom, azontúl sem igen barátkozott az aulával és népvezérekkel.
- Hozzájárulhatlan volt. Mindekkorig nem bírták õt a tervbe befonni. A közlegénység már el van készítve, de kapitányát nagyon szereti, s ha az azt fogja neki mondani: „verekedjünk!” - verekedni fog a saját édesapja ellen is. Hanem most érkezett egy váratlan, új segítség a számukra.
- Nos?
- Egy asszony.
- Egy asszony?
- Egy veszedelmes, minden vakmerõségre képes asszony: a Baradlay fiúk anyja.
- Ah! Hogy tudott az keresztüljönni az ostromzáron?
- Merész és csaknem hihetetlen módon. Fritz beszélte el nekünk az egészet. Ez az elkényeztetett fõispánné Schwechaton egy zöldségáruló kofánál póröltözetet vett fel, s ugyane kofa vezetése mellett, hagymával és burgonyával terhelt puttonyt hozva a hátán, gyalog jött keresztül valamennyi zárvonalon, elõõrsön; útközben zöldséget, pálinkát árult a katonáknak, s úgy jutott be a városba. Itt a Singerstrasséba szállt ugyanazon zöldségkofa raktárába, 17-ik szám alatt.
- Csodálatos vakmerõség egy úriasszonytól! S mit akar itt?
- A fiait akarja magával vinni innen.
A két fiatal leány szemei összevillámlottak e szónál. Egyiknél a harag, másiknál a büszkeség villáma volt az.
- Fiait akarja elvinni? - kérdé elbámulva az apáca.
- Igen. Rá akarja õket beszélni, hogy menjenek Magyarországba, s álljanak az ottani kormány szolgálatába.
- No, és beszélt már a fiaival?
- Jó szerencse, hogy még nem lehetett. Ma délután érkezett meg. Goldner beszélt vele. Nem tanácsolta neki, hogy éjjel kísértse meg az ostromvonalon másodszori átszökését, tehát holnap reggel fog egyik fiával beszélni, a kapitánnyal. Csak hadd beszéljen! Ezt meg kell neki engedni; hadd menjen oda, s hadd jöjjön vissza. Ha beszélt a fiával, akkor bizonyos, hogy eltántorította azt. Az apátnõ tudassa ezt a tábornokkal. Holnap este azután, mikor a kitörés tervezve van, a tábornok fogassa körül az egész huszárcsapatot. Ki van ott közelükben?
- Palvicz Ottó vasas ezredével.
- No, ez jó lesz nekik. A huszárokat meg fogják tizedelni. Richárd úrfit pedig fõbe lövik.
És ezt Editnek hallani kellett.
Hogy miért kellett ezt Edit elõtt elmondani? Hogy ezt kiszámított hidegvérû meggondolás beszélte ki a szeretõ menyasszony elõtt, azt majd egyszer, a történet vége felé meg fogjuk érteni; addig higgyük csak azt, hogy kegyetlen, vak gyûlölet, hogy a szenvedésekben gyönyörködés mondatta el e zsibbasztó szavakat Edit hallatára; hogy ez az asszonyi lélek kéjelegni akart egy másik nõi szívnek halálos kínjaiban.
De abban ugyan nem gyönyörködhetett.
Edit arcán egy vonás sem mutatta azt, hogy õt ez az egész terv valamiben érdekli.
Evett jóízûen.
Mikor kedvese fõbelövésérõl beszéltek, akkora sonkaszeletet tömött a szájába, hogy félreállt tõle a képe, s még egy kis ecetet kért ahhoz a zselatinhoz, amit a tányérjára kiszedett.
Alfonsine-ban forrt a méreg e közöny miatt. Nem állhatta meg, hogy egy hüllõ hideg haragjával ezt ne mondja neki:
- Úgy látszik, kedvesem, neked nemigen rontja az étvágyadat az a tudat, hogy a võlegényedet fõbe lövik.
Edit a villájára szúrt egy darab zselatint, s pikáns kézmozdulattal tartva azt Alfonsine felé, válaszolta neki:
- Jobb egy võlegény meghalva, mint egy élõ võlegény eltemetve.
Azzal bekapta a villáján levõ falatot.
- Indomptable! - mormogá fogai között Antoinette asszony. Soror Remigia szemeit ég felé forgatva s kezét keblére téve igyekezett arckifejezéssel bizonyítani, hogy ez egy megtörhetetlen, ördögi rossz teremtés.
Nem hat ennek a szívére semmi.
Edit nem akarta észrevenni, hogy három baziliszk hogy iparkodik õt kõvé változtatni. Odatolta kis poharát Alfonsine elé.
- Tölts nekem is abból a chartreuse-bõl, kérlek! Ha apáca leszek, nekem is hozzá kell szoknom ehhez.
Alfonsine odatolta elébe az egész üveget, s nézte, hogy mit csinál vele.
Bizony nem reszketett annak a keze, míg poharát teletölté a zöld likõrrel. És azután soror Remigia poharát is megtölté csordultig.
- Igyunk, soror Remigia; valamivel csak nekünk is kell magunkat vigasztalnunk - szólt a leány pajkos humorral.
Soror Remigia negédeskedett egy kicsit, hogy talán már sok is lesz, pedig hát nagyon szerette a chartreuse-t; az volt a gyönge oldala.
- Valóságos kis ördög ez a leány!
Antoinette asszony azonban még nem végezte el utasításait.
- Ne feledkezzék ön el, soror Remigia, Baradlayné szállásának címzetérõl: Singerstrasse 17. szám, szuterén zöldségraktárban; mert a nõ vissza fog jönni, hogy másik fiát is meghódítsa és hazavigye. Kezünkben kell tartanunk a fejét. Holnap reggel tudósítsa ön a tábornokot a szokott úton; de el ne siessenek valamit, hogy Richárd kapitány meg ne szagolhassa elõre a puskaport. Ennek az embernek meg kell halni! S ha minden haja szálát angyalok õriznék is, meg fog halni.
Rettenetes egy leány!
Most meg már a fromage de Brie-bõl kér egy szeletet, s fogyasztja a chartreuse-t, és itatja vele soror Remigiát.
Meglehet, hogy le akarja magát inni. Hiszen van oka rá.
Szegény leány!
Mennyi heroizmus kellett ahhoz, hogy tudjon enni és inni; mohó étvágyat, ínyenc szomjat tettetni akkor, midõn dolgokat beszéltek elõtte, amiktõl lelke haldokolt!
Játszania kellett azt a szerepet. Hadd higgyék, hogy íme, ennek is megtetszett már a kolostori élet; nem érdekli más, nem vigasztalja más, csak a paradicsom a túlvilágon, s a jó terített asztal az innensõn.
Nemsokára úgy tett, mint aki küzd az álommal, s nem bír szempilláinak parancsolni többé. Feje hátrahajlott a karszékben; lehunyta szemeit. De azért hosszú selyempillái rejtekébõl látott minden arcot.
Azok azt hitték, hogy már elaludt. És nagynénjei már ekkor nem néztek rá sem a gúny, sem a gyûlölet kifejezésével. Inkább a méregkeverõ vizsgáló figyelme volt tekintetükben.
- Mindig ilyen? - kérdé Plankenhorstné soror Remigiától.
- Fõ hajlama a restség - viszonzá az apáca, bíráló szemöldeit magasra felhúzva. - Délig tudna aludni, ha föl nem keltenõk, s este ilyenkor már alig tartható ébren. Nem érdekli sem munka, sem olvasmány; szereti a semmit sem tevést. Szenvedélytelen teremtés. Csak enni és aludni szeret.
- Engedni kell hajlamának. Hadd érezze magát ott mentül kényelmesebben. Évdíját fizetni fogjuk holtig. Az biztosítva van. Ha hazajönne, itt ismét csak dolgoznia kellene.
- Tehát Baradlay Richárd csakugyan el van ránézve veszve.
- Mindenképpen. Akár így, akár úgy. Ha az anyjával beszélhet, bizonyos, hogy az a nõ rábeszéli õt, hogy szökjék el csapatjával Magyarországba. Már egyik fiát így vitte bele a tûzbe. Az most kormánybiztos, s hadcsapatokat toboroz. Baradlay elsõszülötte! Ha pedig az anyjával nem találkozik, ha csapatjának nem akarja engedni, hogy az átmehessen, akkor töltve vannak azok a pisztolyok, amik õt a végzetes pillanatban láb alul elteszik. Ezt Fritz mondta nekem. Saját csapatjában van két ember, aki õt le fogja lõni.
- S az a végzetes pillanat már közel.
- Ha a roham holnap ismételtetik, ezek itt benn estén túl nem tarthatják magukat. Éjjel ki fognak törni a lerchenfeldi vonalon, hol Baradlayt tudják. Tehát csak egy nap van hátra. Ha az úrfi beszél az anyjával, akkor holnap este fogva, holnapután reggel halva. Ha nem beszél vele: akkor holnap este megölve. Nekem mindegy. Én nem kívánom neki éppen a vesztõhelyet, ámbár megérdemelné, hogy gyûlöljem.
- S két nap múlva mindennek vége.
- Vége az egész komédiának.
- És akkor ismét mi fogunk nevetni.
- Hahaha!
Nevettek is már elõre.
És Editnek nem volt szabad elárulni egy arcvonásával sem, hogy mindezt hallja, érzi, végigirtózza! Nyugvó arcvonásainak az álmot kellett hazudni; a restség és mámor érzéki álmát.
És még azután végig kellett hallgatnia, mit suttog ez a három asszony a holnap eljövendõkrõl. - Hadmûveleti terveket, mikben százan, ezren fognak elvérezni; mosollyal várt, megölelt, megcsókolt jó barátok; mikben zászlók fognak porba tiportatni, megénekelt, megkoszorúzott, saját gyöngéd kezeikkel hímzett zászlók. Hogyan lesznek a mészárszékre hurcolva, hogyan elárulva, elfogatva, láncnak adva a még ma hõsöknek, jó barátoknak, testvéreknek gúnyolt férfiak; és mindez asszonyi hidegvérrel, úri nyugalommal.
És a leánynak nem volt szabad elárulnia rettegését. Lelkének minden ereje küzdött testének minden idegével, hogy azok egyszerre el ne kezdjenek reszketni, hogy tagjait ki ne törje a láz, hogy fogai össze ne vacogjanak, mint mikor a gyermek a tûzharang kongását meghallja.
Végre itt volt az idõ az elmenetelre.
Edit érzé, hogy egy hideg kéz mint hideg kígyó nyúl arcához. Nem volt szabad felriadnia.
Hadd rángassák, hadd költögessék, míg nagy nehezen lelket vernek belé. Azután hadd dõljön az álmos gyermek ámolyogva, ásítozva soror Remigia keblére, ki õt támogatva vezeti le a lépcsõn a hintóig.
Antoinette asszony egész odáig lekísérte õket.
- Nincsen férfi a háznál, ki a kaput betegye - mondta a bárónõ. - Minden férfi a torlaszok elõtt áll, saját kapusunk és inasunk is. Egészen magunkra vagyunk. Ha a vén kocsis sánta és süket nem volna, õt is elvitték volna.
Pedig csak azért kísérte le õket a hintóig, hogy saját szemeivel meggyõzõdjék róla, hogy Editet soror Remigia viszi magával.
Hátha mégis? A gyanú nem alszik soha.
Mikor aztán ott ült már Edit a hintó egyik szegletében, s rögtön álomnak hajtá fejét, akkor megnyugodott felõle Antoinette, s visszatért szobáiba.
A nehézkes családi hintó csak lassan döcöghetett a sötét utcákon, a helyenkint föltépett kövezeten; talán a kocsis maga is bóbiskolt.
Amint aztán a sötétre kiértek, akkor egyszerre felnyitá szemeit Edit.
Mit nézett? Mit látott? Hova gondolt?
Csak egy dologra gondolt.
Elfutni!
Elfutni, ha ezer ördög õrizné is ezt a kocsiajtót, s ahány halottja van e napnak, annak a kísértõ lelke mind ott járna is e világtalan utcákon.
Neszelni kezdett útitársnéjára.
Az már aludt.
Nem Edit szemei azok, amik álomra ragadnak a bõséges estebéd után, hanem felügyelõnéjeé.
Soror Remigia horkolt, mire a belvárosból a glacis-ra kiértek. A chartreuse megtette kötelességét.
Alig vette ezt észre a leány, midõn szép csendesen felnyitotta a hintó ajtaját, s egy szökéssel kinn termett belõle.
A kocsis felõl ugyan megtehette azt; az nagyothall, és talán bóbiskol is.
S azzal sebesen, ahogy szenvedélye vitte, futott vissza a glacis fasorai közül a városba.
Csak ott, ahol a legelsõ sötét utcába beért, tekintett vissza háta mögé, s látta a távolban, hogy mászik tovább az a magányos lámpa, mit nagynénje hintaja visz magával a sötét éjben; mint vándor szentjánosbogár.
Csak a csípõs éji levegõ fel ne költené az apácát!
Különben futhatnak már utána.
Sietve fordult be az utcába, s nekiindult a néma, fekete éjszakának.
Sötétben, éjféltájon, egy kivilágítatlan óriási városban, egy szûz, egy gyermek, senkitõl sem védve, senkitõl sem vezetve, megindul keresni egy utcát, egy házat, ahol sohasem volt, és abban egy asszonyt, akit sohasem látott.
Csak a véghetetlen szerelem, mely egy ilyen gyermekszívben istenné tud nõni, adhatott neki erõt ilyen gondolathoz.
Merre induljon? A sötétben még tájékoznia is kellett magát.
Az óriás Szent István-torony szolgált útmutatójául.
A Singerstrasse annak a túlsó oldalán van. Tehát e templomot kell elérnie. Talán ott lel valami becsületes, jó szívet, ki õt útbaigazítja tovább.
Most már remeghetett kedvére minden tagja, szívének minden idegecskéje. Most már nem látta senki.
Reszketve a láztul, égve a sietségtül, futott a gyermek azokon az utcákon végig, amik a nagy gót torony irányába vezettek. Süketnéma utcák. Mintha a föld alatt járna, a mese labirintjában. A belváros szûk utcáiban, a sokemeletû házsorok között kétszerte sötétebb az éj. Szándékosan elmulasztottak ma minden világítást, hogy az ostromzároló ellennek ne legyen célpontja sehol.
Ami a városban élni mer, az kinn van a kapuknál, a vonalokon; ami élni retteg, az elbújt boltozatos menedékekbe, amikrõl még most azt hiszik, hogy a bomba nem törheti keresztül. Az utca üres.
Még saját léptei hangját sem hallja a leány, oly nesztelenül fut. Fél, irtózik az éjtõl, a magánytól; de e félelem fölött uralkodik még, mint lázbeteg álomlátásai felett a paroxizmus, a kedvesét fenyegetõ veszély s az abban fogamzott hagymázos vakmerõség. Ahogy azok a lázbetegek szoktak ágyaikból kiugrani, ablakon keresztül menekülni, hegyes kavicsokon mezítláb elfutni, folyamnak rohanni, erõs embereket megtámadni - féltükben, iszonyatukban.
Csak egyszer-egyszer állt meg, mikor az óra ütött. Két óraütést hallott már bolyongásai alatt. Tehát félórája már, hogy fut, pedig Bécs belvárosa félóra alatt egyik végitõl a másikig megjárható; kivált annak, aki rohan. Tehát el kellett tévelyednie.
Valahogy kijutott egy utcakereszttérbe.
Ismét megtalálta az István-tornyot, most már jobbra maradt az el mellette.
Mégsem tévedt el.
A Singerstrassénak ez irányban kell lenni. De hogy lásson meg most egy utcanevet, egy házszámot, mikor ily vak sötétség van körös-körül?
Egy utcaszegleten megállt, ott a szegletkõre leült. Ki volt fáradva.
És harmadszor is hallotta az István-torony óraütésének méltóságos hangját. A tizenkét órát ütötte.
S amint az óraütés elhangzott, ismét emelkedett, vérvilágot sziporkálva a jelzõ röppentyû a toronyból, ismét odarajzolta a fekete égre a világító kérdõjelet; ki tudja, mely távol levõ jó barát válaszát kérdezve azzal?
Edit e röppentyû fényénél mohó sietséggel kereste a ház szögletén levõ fölírást.
Szívét villanyos öröm járta át. Éppen a feje fölött voltak az érc lapidár betûk: „Singerstrasse”.
A bizalom visszatért szívébe. Õrangyal fogta a kezét, az vezette õt idáig. Ez édes hit egészen megnyugtatá. Ez nem vak szerencse, ez gondviselés! Ha a kezdet ilyen jó, akkor a végének is jónak kell lenni.
Most már kezében volt a tájékozás fonala. A röppentyû szétrobbant, s ismét feketének hagyta az éjt, hanem Edit tudta már, hogy ha ez a ház, amelynek szögletén õ áll, az 1-es szám, akkor az innensõ sor házai a páratlan számok. Csak a kapukat kell megszámlálnia, hogy a 17-ik számra ráakadjon.
Folytatta keresését a sötétben.
Úgy tetszett szemeinek, mintha a röppentyû kialvása után még sokkal sötétebb volna az éj. Csak tapogatózva haladhatott, mint a vak.
Minden ajtót kezével kellett megtapintania, hogy a kapukat össze ne tévessze a boltok portáléival. Így haladt, a házakat számlálva, elõre. Tizenhárom. - Tizenöt. - Most jön a tizenhetedik kapu.
- Ki az?! - sikolta fel egyszerre rémülten, midõn a tizenhetediknek számlált kapu mélyedésében egy élõlénybe ütközött, s a rémület vad erejével ragadta meg azt mindkét kezével.
- Jézus Mária, Szent Anna! - kiáltott fel viszont a maga részérõl amaz élõlény. - Ez egy õrült.
Az egy vénasszony volt, kibe Edit belebotlott.
- Nem, nem, bocsánat! - lihegé a leány, a nõ ruháját eleresztve. - De úgy megijedtem öntül.
- Én még jobban magátul. Mit akar itt, mamzel?
- A tizenhetedik számú házat keresem.
- Úgy? Mit akar abban a házban?
- Csak énnekem azt meg kell találnom.
- Kivel van ott dolga? Ilyen késõ éjszaka, mamzel.
- Egy asszonnyal.
- Egy asszonnyal? Micsoda asszonnyal?
- Egy zöldségárusnével, ki egy másik kufárnõvel érkezett ide ma este.
- Vajon mi dolga van velük? Ha megmondja, odavezetem.
- Ó, ne kérdezõsködjék tõlem, néne; ha hisz ön Istenben, higgye el nekem, hogy egy ember életérõl, nem, két ember életérõl - ó, Istenem -, igen sok életrõl, halálról van szó! Ha tudja, hol ez a ház, vezessen oda.
- Ez a ház itt van a hátam mögött - mondta a vénasszony -, ha be akar jönni velem a mamzel.
Edit nem gondolkozott a válaszon.
- Bocsáttassuk be magunkat.
- Nálam a kapukulcs - szólt az asszony, s felnyitá a keskeny ajtót, s maga elé bocsátva a leányt, ismét bezárta azt mögöttük.
Csak most kezdett eszmélni Edit, hogy mit tett. Egy idegen, ismeretlen házban, egy elhagyott éjféli órában kényre-kegyre átadta magát egy soha nem látott idegennek.
A szûk folyosó végén lobogtatott a szél egy földre tett mécsest. A kövér, piros képû vénasszony felvette a mécsest, s végigmustrálta annak világánál a jövevény leányt, s azután elbámulva rebegé, annak ismeretes öltözetét szemlélve:
- Szent atyám, ez egy apácanövendék!
Edit egész alakján, felmagasztalt arcvonásaiban valami dicsfény derengett e pillanatban, ami ösztönszerû tiszteletre kényszeríté az ismeretlen asszonyt. Egy mártír, egy szentkép állt elõtte.
- Tehát a zöldségárusnõvel akar ön beszélni, kisasszony?
- Nem õvele, hanem azzal a nõvel, aki vendégül jött hozzá.
- Tud valamit errül a nõrül?
- Mindent.
- Tudja-e, hogy az életével játszik, amikor ezt mondja?
- Tudom.
- No, hát jöjjön utánam.
A némber megindult a lobogó mécsessel elõre. A szûk folyosórul egy még szûkebb pincetorkolathoz vezette a leányt, s azt mondta neki, hogy mármost menjen õ elõre.
Edit nem tétovázott. Megindult a pince falépcsõin, a nyirkos falhoz támaszkodva kezével, és eszébe jutott, hogy ha amaz õrangyal, ki idáig elvezette, most be nem takarná fényes, bûbájos palástjával, akkor most ez ismeretlen, föld alatti, szûk odúban mindazon név nélküli borzalomnak prédául eshetnék, amit bûn kigondolni képes. Ez a nõ és talán mások, ki tudja, kik laknak itt, azt tehetnék vele itten, amit akarnak; meg is ölhetnék, el is temethetnék itten; sohasem tudná meg senki.
Azért csak csendesen haladt a lépcsõn lefelé. Az a némber fogta az egyik karját, csontos erõs markával; talán azért, hogy vezesse - talán, hogy ne botoljék?
A lépcsõkön leérve egy dohszagú gádorba jutottak.
- Jobbra! - súgá a vénasszony.
Edit engedte magát elõretolatni a háromszor is eltérõ gádor tekervényes menetein, míg végre egy kívül belakatolt, rozzant faajtóhoz értek, melynek hasadékán keresztül gyertyavilág szüremlett elõ, dacára annak, hogy az ajtó kívülrõl be volt zárolva.
A nõ felnyitá, és levette a pántrul a lakatot.
- Ide megyünk be, kisasszony.
De már az ajtónyitás elõtt megtudta Edit, hogy itt jó helyen jár. Az ajtóhasadékon fülledt zöldségillat szivárgott keresztül. Könnyebbülten lélegzett fel. Az a sárgarépa, zeller sem hitte volna, hogy bûzét ambróziaillatként üdvözöljék valaha.
Ez a zöldségárusné raktára.
- Vigyázzon, még egy lépcsõ van lefelé! - figyelmezteté a kufárnõ a leányt; amint az belépett, ismét betette mögötte az ajtót, s maga kívül maradt.
Edit egy boltozatos üregben találta magát, melynek szögletei burgonyával, répával, falai hagymakötegekkel voltak borítva.
A pinceodú közepén volt két szalmaszék; az egyiken égett egy faggyúgyertya, gombának eredt kanóccal; a másikon pedig ült egy asszony, népies öltözetben, minõt a városi kofák viselnek.
A nõ csendesen tekinte fel a belépõ leányra. Ez az arc nem szokta elárulni meglepetéseit. Ennek nem parancsolnak úrrá lett idegek.
A leány pedig hevesen odarohant a nõhöz, s térdre esve elõtte, megragadá annak kezét, s rémülettõl tágult szemeivel elõre hirdeté, mit ajka sietve mondott:
- Baradlayné asszony! Önnek a fiát meg akarják ölni!
A nõ összerándult, de elfojtá ajkán a sikoltást. Pedig a szívén ment e szó keresztül.
- Richárdot? - rebegé önfeledten.
- Igen, igen - szólt sietve a leány -, Richárdot, az ön Richárdját. Ó, asszonyom, szabadítsa õt meg!
És erõszakosan fonta át karjaival a hölgy térdeit.
A hölgy vizsgálódva tekinte a leány arcába.
- Te Edit vagy?
A leány édes bámulattal tekinte föl rá.
- Hallotta ön már e nevet?
- Fiam levelébõl ismerem azt. Arcodból, szavadból olvasom, hogy te nem lehetsz más, mint Richárd arája.
- Ó, asszonyom, a sír arája vagyok én, a kripták és templomfalak jegyese. Tudom jól, elõttem beszélték, hogy võlegényemnek meg kell halnia. Meg kell neki halni irtóztató, soha ki nem engesztelhetõ halállal; vesztõhelyen vagy orgyilkos által. Azért rohantam önhöz. Ön anyja néki. Válasszon számára valami szebb halált.
- De honnan tudod te mindezt? Hogy én itt vagyok? Hogy én ki vagyok? Hogy Richárdot mi vész fenyegeti?
- Elmondom önnek. Ön el van árulva. Legjobb szövetségesei, bohó, gondatlan ifjak elmondták titkát ravasz úrhölgyeknek, kik szerelmest játszanak, szabadsághõsnéket játszanak; pedig a megölõ ellenfél megbízottai. Azok elmondták elõttem, hogy önt és fiát hogyan fogják már holnap elárulni; ha beszél ön Richárddal, akkor õt elfogják és kivégzik feljebbvalói; ha nem beszélhet vele, akkor alattvalói orgyilkolják le. Miért mondták ezt el elõttem? Azért, hogy összetörjék lelkemet. Ó, mit tudom én, miért akarnak engemet összezúzni, megbolondítani!
A leány zokogott, de csak egy percig; akkor ismét egész delejes virgoncsága visszatért.
- De csalódtak bennem. Azt hitték, hogy már össze vagyok morzsolva, hogy már halott vagyok; de én kicsúsztam kezeik közül; megszöktem, elrohantam, keresztülfutottam a városon; sötét volt, mégis idetaláltam, mert védett az Isten, velem volt, idevezetett. Még tovább is fog vezetni!
Annyi igaz felmagasztaltság volt az ifjú leány indulat szülte szavaiban, hogy a delnõ néma elragadtatással fonta karjait vállai körül, és gyönyörködve nézett arcába.
Aki Richárdot ennyire tudja szeretni!
- Térj magadhoz, gyermekem, s aztán beszéljünk nyugodtan. Látod, én nyugodt vagyok. Tehát azt mondták elõtted, hogy holnap reggel leszünk elárulva?
- Bizonyosan tudom.
- Akkor még fél éjszakánk van õket megelõzni.
- Ön el fog menni a fiához?
- Azonnal.
A leány könyörögve tette össze kezeit.
- Vigyen el magával engem is!
A nõ egy percig tanakodott magában.
- Jó lesz. Jöjj te is velünk!
A leány most már kezeivel tapsolt örömében. Olyan gyermek volt.
- Gondold meg, hogy életünkkel játszunk.
- Ó, hiszen annak örülök!
- Neked is pórruhába kell öltöznöd, hogy velünk jöhess.
Baradlayné beszólította a künn álló kufárnõt:
- Frau Bábi. Nekünk rögtön indulnunk kell.
- Úgy is jó - mondá a vénasszony.
- Ez a leány is velünk jön.
- Ez is? Akkor hát ennek is kosztüm kell?
- Van készen?
- Mindenféle termet számára.
Frau Bábi egy ócska láda tetejét felnyitva, talált abban fiatal leányok számára való öltözéket. Volt ott több is.
- Hanem mármost, Frau Bábi, a gardróbot jó lesz összepakolni és máshová elszállítani, mert a szállásunkat többen tudják, mint szükséges.
- Magam is azt gondolom.
A kofaöltözetet Frau Bábi csak a növendékjelmez fölé adta fel Editre; derekát keresztülkötötte kockás gyapotkendõvel, a fejére pedig föltett egyet azokból a kofadivat szalmakalapokból, amik a profilból csak az orr hegyét engedik láttatni.
- Tökéletes kicsi kofa. Nomármost még egy puttony is jön a hátára. Ugye, még ilyent sem viselt? No ne féljen, majd egy könnyû puttonyt választok ki, ami csak vesszõbül meg vászonbul van, és abba csak zsemlyét rakunk, hogy könnyû teher legyen. Mi ketten elbírjuk a krumplit és hagymát is.
Edit egész tréfát talált ebben. Felvette a hátára a puttonyt, tele zsemlyével.
- Hja bizony, galambom, ha a katonák közt akarunk megfordulni, eleséget kell magunkkal vinnünk, különben azt hiszik, hogy valami rossz járatban vagyunk.
Azzal fölsegíté a másik puttonyt a nagyságos asszony hátára, a legnehezebbet felvette õ maga.
- És mármost tudjuk-e, hogy melyikünket hogyan hínak? Én vagyok a nagyságos asszonynak a Frau Bábi, a kisasszonynak vagyok Fra Mám. A kisasszony nekem és a nagyságos asszonynak: tu Léni. A nagyságos asszony pedig a kisasszonynak: Frau Kodl. A nagyságos asszony pedig nekem Frau Midi. No, hát hogyan lesz?
Ki-ki elmondta sorba a másik megszólítását. Még tréfa is volt e szereptanulásban.
- Aztán csak kreuzfidél mind a hárman. Nem szabad félni! Mikor legjobban fél valaki, akkor kell legvígabbnak lenni. Azután mentül „gmoán”-abb nyelven beszéljünk. És csak mindig kreuzfidél, ahogy én. Csak engem kell utánozni. Különben ördöge legyen annak a katonának, ha én a lerehenfeldi káposztáskerteken át ott nem szököm ki az ostromvonalukon, ahol akarok. No, hát csak mindig kreuzfidél!
Edit megígérte, hogy úgy lesz; hanem azután amint kiértek a sötét utcára, ismét elkezdett remegni. Frau Bábi, ki kezében tartotta a kezét, hiába mondott neki bécsi bonmot-kat, tréfás adomákat, nem tudta felvidítani.
- Jaj, Léni! Ha te így fogsz reszketni, akkor jobb lesz, ha itthon maradsz. Hiszen így elárulsz bennünket, hogy mi járatban vagyunk. Szedd össze magadat, Léni! Legyen olyan jó parasztos kedved. Léni, te Léni!
Edit ígérte, hogy össze fogja magát szedni, de csak nem bírta a parasztos kedvét megtalálni.
Frau Bábi most egy olyan utcán vezette õket végig, amire Edit a sötétben is ráismert. A Plankenhorst-ház is ebben az utcában van.
Itt még jobban elõvette Editet a reszketés.
Amint a Plankenhorst-ház elé értek, Edit felnézett az ablakokba. Két ablakból világ derengett. Ott vannak nénjeinek hálószobái, mikben az éji lámpa világít.
- De hát mi lelt, hogy úgy reszketsz? - kérdezte Frau Bábi a leánytól. - Úgy reszketsz, mint egy érzékeny kisasszony, Léni.
- Majd mindjárt nem reszketek én, Frau Mám, csak adjon ide a puttonyból két krumplit; jó nagyot.
- Mi az ördögnek neked az a két krumpli?
- Majd mindjárt megmondom.
És azzal fogta, az egyik krumplit az egyik ablakon, a másikat a másikon zuhé, be! Csak úgy csörömpöltek az üvegtáblák.
Azzal aztán vesd el magad, szaladt egész az utca végéig. Persze hogy a másik két nõnek is szaladni kellett vele együtt e merénylet után. Alig bírták utolérni.
- De mi az ördögöt csináltál, Léni? - pörölt rá a fogadott Fra Mám. - Elment az eszed, hogy ablakokat hajigálsz be, s így megszalajtasz engem is meg a Fra Kodlt is? Tu nárische Krédl!
Edit azonban megfogta Baradlayné kezét, lihegõ kebellel mondá:
- Ott lakik a két gonosz szívû nagynéném, akik okai annak, hogy most az utcán járok. Hej, hogy ugrottak ki az ágyaikból! Hej, hogy találgatják most, ki kívánt nekik nyugodalmas jóéjszakát! Hahaha!
Baradlayné ahelyett hogy megszidta volna a leányt, megszorította a kezét. Õ értett mindent. Csodálatos egy gyermek ez!
- No, Fra Mám! - mondta Edit, amint más utcába értek. Megtaláltam már a parasztkedvemet! Akarja-e, hogy danoljak?
Nem is várta rá a feleletet, hanem rákezdte tiszta, szép, csengõ hangon énekelni a néprománcból:
Und ewig kennt das Vaterland und nennt, 
Die letzten zehn vom vierten Regiment. 
Lia lia lia la!
Még jódlírozott is hozzá, mint akármely kofának a leánya.
Hogy még sötétebb legyen az ég, az esõ is elkezdett permetezni.
- Ejnye, ezt már elengedtem volna holnapra - dünnyögé aggályosan Frau Bábi.
- Nem ázunk el! - biztatá vidáman Edit. - Ez az esõ még jobban eltakar bennünket, Fra Mám.
- No, csak te ne szólj bele mindenbe, Léni! Nem kell nekem semmi takaró, hogy látatlan legyek. Hanem mármost iparkodjunk, míg jobban elõ nem kap.
Még jobban siettek. A kufárnõ egy-egy percre megállt, megkérdeni az úri asszonyságtól, ha nincsen-e kifáradva. Az nem szólt, csak inte, hogy menjenek tovább. E napon legalább négy mérföldet gyalogolt már nehéz teherrel a hátán.
Csodálatos az, amit egy nõ megbír! - Egy nõ, aki anya - egy anya, aki szeret. - Fiát, hazáját.
Editet nem kellett kérdezni, hogy nem fáradt-e el. Õ járt legelöl, s táncolt a vállán vitt puttonnyal.
Kétórát vertek a harangok a város tornyaiban, mikor az álcázott nõk a Kaiserstrasséra kijutottak.
A lerehenfeldi fõutca torlaszánál nem volt senki, még õr sem.
Az ostromlottak tervszerûen hagyták azt látszólag õrizetlenül. Azon a vonalon az ostromló sereg csekély számú lovassága tanyázott, a többi Schwechat alatt volt; lovasság nem ostromol torlaszokat. Azonban a torlaszok melletti házak tömve voltak lövészekkel, kik nesztelenül rejtõzködtek ottan, a kirohanás esélyére tartogattatva.
A nõk az ostromlottak miatt kiosonhattak az eltorlaszolt utcákon.
Nagyobb mesterség volt azonban az ostromzárolók vonalán átjutni a temetõig.
Akik azokban a napokban ismerték Bécset, emlékezni fognak rá, hogy az auf der Schmelz és Hernals között volt még akkor egy nyílt árok, a hegyi záporvíz felfogására, elején faragott kövekbõl, odább palánkokból készült oldalfalakkal. Nem kellemes hely, de jó mély annak, aki nem akarja, hogy meglássák.
Rendes, polgári nyugalmú idõkben félelmes lehet éjszaka végigbotorkázni a mély árokban, csak a kétségbeesett tolvaj, a gyermekgyilkos némber s a gazdátlan eb kereskedik ottan.
Hanem a zivataros idõ tisztára sepri az ilyen szemétvermeket.
Most nincs se tolvaj, se gyilkos; háború van.
A kufárnõ vezette útitársnõit a mély árok hosszában, melynek fenekét buja fû verte fel; hónapok óta nem járt itt esõ.
Egy helyen, ahol az oldalfal be volt omolva, elébb felkapaszkodott maga a kufárnõ, óvatosan széttekintett, s azután suttogva monda:
- Helyben vagyunk.
Legelébb is feladogattatta magának a puttonyokat.
- Ezeket most hagyjuk itten. Elég lesz a magamé. Ott tanyáznak a huszárok.
Kétszáz lépésnyi távolban az ároktól látszott két huszár alakja, az õrtûztõl megvilágítva. Távolabb még öt-hat õrtûz égett egy csoportban; ott volt a temetõ, a csapat tanyája.
- Nem csalódtunk. Most már, Frau Midi, elõre! Rám nincs ott szükség.
Baradlayné Edit kezét megfogva, egyenesen az õrtûz felé tartott.
Az õrszem látta õket közeledni, de nem kiáltott rájuk. Egészen közelébe hagyta jönni. Csak akkor szólalt meg az egyik lóhátrul halk, mély hangon:
- Ki vagy? Megállj!
- Jó barát! - felelt Baradlayné.
- Jelszót!
- „Nyergelj, fordulj!”
Erre a kérdezõ leugrott lovárul, odament a pórruhás nõhöz, s meghajtva elõtte a térdét, tiszteletteljes gyöngédséggel csókolá meg annak kezét anélkül, hogy kezével érintené.
- Kegyedet vártuk, asszonyom!
- Rám ismertél, Pál, jó öreg?
- Hála istennek, csak hogy itt van!
- Hol a fiam?
- Egyszeribe odavezetem. Hát ez a drága szép cseléd? - kérdé Editre mutatva.
- Ez is velem jön.
- Értem.
A vén huszár odaadta kantárszárát bajtársa kezébe, s gyalog vezette a temetõ felé a két hölgyet.
Egy kis fehér ház - a temetõõr lakása máskor - volt ezúttal Richárd haditanyája. Abban foglalt el egy kis szobát, melynek ablaka a város felé nyílt.
Éppen az éjjeli cirkálásból tért haza; zárt ajtóját felnyitá kulcsával, a gyertyát meggyújtá az asztalon, s azzal bosszúsan ütött öklével az asztalra.
- Már megint itt vannak?
Mik voltak ott?
Ott vannak szépen kiterítve az asztalán a legújabb pesti hírlapok. És azokban egyes cikkek veres irallal aláhúzva.
„Tûzbe velük!”
De mégsem tudta õket tûzbe vetni anélkül, hogy elolvassa.
És azután, mikor elkezdte olvasni, akkor meg éppen nem tudta õket a tûzbe vetni. Ki tudja, hátha meg sem égnének abban? Ki tudja, hátha a hamuból is föltámadnának?
Odakönyökölt az asztalra, s borús homlokát tenyerébe fektetve, ismét és ismét elolvasá a jelzett sorokat, és homloka még borultabb lett utána.
- Nem igaz! Nem lehet ez igaz! - kiálta fel önmagával küzdve. - Ámítanak, hazudnak mind! Lehetetlen ilyennek történni a nap alatt!
Valaki jön. Sietve markába gyûri az olvasmányokat.
Pál úr lép be.
Richárd haragosan förmed reá:
- Ki lopta nekem ide megint ezeket az infámis hírlapokat az asztalomra?!
Pál úr sarkából kiforgathatlan kedéllyel felel:
- Hogy valakitõl ellopjanak valamit, azt értem. De hogy valakinek odalopjanak valamit, ez nekem új szó.
- Zárt ajtómon keresztül idecsempésznek az asztalomra mindennap egy csomó hírlapot! Ki teszi azt?
- Hát én azt sem tudom, hogy mi az a hírlap! Hisz én nem tudok olvasni.
- Hazudsz! Gazember! Talán nem tudom, hogy három hónap óta olvasni tanulsz vén bolond létedre? Ki tanított olvasni?
- Ne tessék keresni! Éppen tegnap halt meg. A trombitás. Kicsapott diák volt szegény; régen a halál kutyái ugattak belõle. Azt mondtam neki: „Ne vidd el, pajtás, a tudományodat a másvilágra, hagyj belõle nekem is egy kicsit!”
- S minek tanultál te olvasni? - vallatá õt szigorral a kapitány.
A vén közvitéz megmeresztette a nyakát, s keményen odafelelt:
- Könnyen tudnék erre a kérdésre valami mást mondani, mint ami tiszta igazság, ha hazudni akarnék; mondhatnám, hogy szeretnék már egyszer altiszt lenni, azért tanultam olvasni. De nem mondom. Hanem megmondom, hogy azért tanultam vénségemre olvasni, hogy megtudjam, mik történnek odahaza.
- Tehát te is olvasod ezeket itt? Honnan kapjátok ti ezeket?
- Hagyjuk ezt máskorra. Reportom van. Két asszonyember akar beszélni a kapitány úrral.
- Asszonyok? Hogy kerültek ide? Honnan jöttek?
- A város felül jöttek.
- Hogy eresztette õket át az õrszem?
- A jelszót mondták.
- Ez megint hazugság. Ebben az órában cseréltem a tábori jelszót; azt még a városban nem tudhatta meg senki. Azt még nem árulhatta el senki.
Pál úr sötét, dacos flegmával mondá meg az igazat:
- Más jelszóval jöttek be...
- Más jelszóval? Hát van itt az én jelszavamon kívül még valakinek másnak is jelszava? Hisz itt összeesküvés van! De közé fogok vágni. Azt a két nõt fõbe lövetem!
Richárd dühös volt, a kardját verte a padlóhoz; Pál úr pedig olyan szelíden nézett rá, mint valami jó kedélyû nagyapó mérgelõdõ kis unokájára.
- Az egyik asszonyság a kapitány úrnak az édesanyja.
Pál úrnak megvolt az az elégtétele, hogy rettenetes haragvó kapitányát a düh forró lázából egyszerre az ijedelem merevületébe látta átfagyni. Az ifjú szemei elbámultak, ajka nyitva maradt, keze úgy állt meg, ahogy azt, kardját felkapva, a légbe emelte.
Richárd azt hitte, hogy álmot lát, mikor azután a vén szolga felnyitá az ajtót, s eléje tûnt az éj sötétébõl elõször egy szelíd, szeretetteljes nõi arc, oly tiszteletre méltó, oly hódolatgerjesztõ; és utána egy másik, kinek tekintetében gyermekszív, angyalszerelem sugárzik; mindkettõ pórruhában, átázva, sárosan, kimerülten...
Amit Richárd nehány perc elõtt olvasott azokból az elátkozott lapokból, a megtagadott mese, a hihetetlen álomlátás, elõtte állt. Egy élõ pár azokból az úrnõkbõl, kiket vérszomjú, vad csordák éjnek idején fáklyával, fejszével megrohannak, kiknek férjeit, testvéreit szemeik elõtt lemészárolják, s kiket irgalmas pórnõk álöltözetekben csoda módon megszöktetnek, s kik gyalog, sárosan, rongyosan, mezítláb futnak tova égõ házaik alul, ijesztõ rémül jelenve meg más vidékek ismerõsei elõtt - új ismeretlenekül.
Ez a kép állt elõtte.
Odarohant anyjához szótlanul, és átölelte, megcsókolta arcát, kezeit. Mily ázott volt öltözete! Mily hidegek arca, kezei! Nem is kérdezett tõle semmit.
Editre pedig olyan félve tekintett. Mintha azt hinné, hogy ez nem az. Talán van még más arc, mely az övéhez oly nagyon hasonlít! Hiszen elképzelhetetlen az, hogyan lehessen õ e percben itt! Félt megtudni, ki ez.
Nem szólt senki egy szót is, csak valami csendes hang hallatszott, amit úgy neveznek, hogy zokogás. A minden beszédnél többet mondó hang.
Richárd oly mondhatlan fájdalmat érzett szívében, mikor anyját így látta, így ölelte, hogy nem volt ura magának többé, arccal odaveté magát az asztalra, hol ama vészt hírlõ lapok feküdtek, s keserûen nyögé:
- Hát ez mind igaz?!
Anyja belepillantott a lapokba.
- Egy ezredrésze annak, ami igaz! - monda fiának. - Esküszöm neked arra a szeretetre, amivel szívemben hordoztalak mindig.
- Ne esküdjél, anyám! Az, hogy te most itt vagy, rettenetesebb bizonyítvány nekem minden esküvésnél.
És azzal elkezdte az asztalt ütni öklével.
- És most nem parancsol nekem sem Isten, sem ember többé. Egyedül te parancsolsz, anyám! Mit kívánsz tõlem?
Baradlayné e szóra megfogta Edit kezét, s odavonta õt Richárdhoz.
- Nézd, itt van az, aki nekem megmondta, hogy mit kívánok én tõled. Még ezelõtt egy órával magam sem tudtam azt kimondani.
- Edit! - suttogá Richárd elbámulva, s megtapogatá az eléje nyújtott kis kezet, mely nedves volt az ázott pórköntöstül. Ez Edit keze, ez Edit arca. - De hogy lehet ez? Hát mi jön még, amitõl egészen megtébolyodjak?
- Lélekcserélõ idõk járnak, fiam! - monda Baradlayné. Mindnyájan más emberek lettünk. Minden kõnek szíve van most, és fáj. Azt akarták, hogy annak, aki fegyvert visel, ne legyen. A szuronyerdõnek anyja van, akit úgy hívnak, hogy haza. Hanem ez az örök anya néma, nem kiálthat! Tudták. Azt meg lehet ostorozni, meg lehet gázolni, testét szétdarabolni; nem kiálthat: „Fiam, segíts!” - De nem gondoltak arra, hogy minden egyes kardviselõnek van egy anyja otthon; és ha kétszázezer anya elkezd jajt kiáltani, azt majd meghallja a nagy gyermek! Kiáltottunk! A pórnõ, az úrnõ ment, írt, beszélt, ahol fia volt. És meghallották szavunkat. És ez egy rettenetes parancsolat volt. Az anyák hazaparancsolták fiaikat. És a fiúk hazajöttek. Csak te nem hallottál meg minket.
- Hallgatlak, anyám. Minden szavadat õrzöm.
- Nézd, itt van egy fiatal leány, apácanövendék. Ez meghallja, mint beszélik el elõtte titokban, hogyan akarják elveszteni kedvesét. Ravaszul, sátáni terv szerint. Akár tesz, akár nem tesz. Ha tesz, a vesztõhelyen, ha nem tesz, orgyilokkal. Már ki van ellene adva egyik részrõl a parancsolat, hogy elfogják; másik részrõl már töltve ellene az orgyilkos fegyvere. És a fiatal leány nem gondolkozik, mit tegyen. Nem sír, nem esik kétségbe. Vígságot tettet, megszökik õreitõl éjfélben: éj közepén nekifut a sötét éjszakának; fekete, koromsötét éjben végigfutja a város kísértetes utcáit, hogy feltalálja kedvesének anyját, hogy annak lábaihoz vesse magát, és így szóljon hozzá: „Asszony! Fiadat meg akarják ölni, rettenetes, gyalázatos halállal! Siess! Keresd fel! Válassz számára valami szebb halált!”
- Edit! - rebegé Richárd, s a leányka hideg kezét forró homlokához szorítá.
- Én választottam, fiam.
- Mondjad, anyám!
- Van még mezõ, hol az ilyen fiak, ha megáldozták magukat, anyjuk nem sír utánuk, csak édes könnyeket.
- Mit tegyek?
- Tanuld meg közkatonáidtól. A tábori jelszó, mellyel elõõrseiden átjöttünk, ez volt: „Nyergelj, fordulj!” Ha e jelszót kimondod, megtudod, merre mégy. Hogy eljutsz-e oda? Az kardod dolga és az Istené!
- Úgy lesz!
Richárd az ajtóhoz lépett. Pál ott õrködött.
- Eredj - szólt hozzá csendesen -, tudasd az altisztekkel az új tábori jelszót: „Nyergelj, fordulj!”
A vén huszár nem szólt semmit, hanem futott.
- Az én kockám el van vetve - szólt Richárd visszatérve anyjához és kedveséhez. - De hát tiveletek mi történik most?
- Ki tudhatja azt? Mindennap él az Isten.
- Ti most már nem mehettek vissza a városba. Azt holnap ostromolni fogják minden oldalról. Ott vész lesz minden ponton. Én most már rögtön indulok, amíg sötét van; a zápor segít a harcvonalból eltûnnöm. Nem jó volna-e velem jönnötök a legközelebbi faluig, hol kocsit fogadhattok, s menekülhettek Magyarország felé? Editet vidd magaddal, anyám.
Mind a két hölgy tagadólag inte fejével.
- Én, fiam, ismét visszamegyek a városba.
- Anyám! Gondold meg, hogy holnap be lesz véve a város, s hogy te el vagy árulva.
- Nem gondolok semmire. Nekem még egy fiam van abban a városban, s én visszamegyek érte; ha tûzbe-lángba lesz is borulva és ellenséggel megtöltve: mégis kihozom onnan a fiamat, ott nem hagyom nekik!
Richárd eltakarta kezével arcát.
- Ó, anyám, milyen törpe vagyok én veled szemközt!
És azután fájdalmasan tekinte Editre, mintha kérdené: „Hát veled mi történik, szélbe dobott virágszál? Hová mégy? Kihez térsz? Milyen napokat vársz?”
Edit megérté a néma kérdés fájdalmas beszédét, s megszólalt. Eddig csak hallgatott.
- Miattam legyen ön nyugton, Richárd. Önnek anyja visszakísér engem a kolostorig. Én oda visszatérek. Ne aggódjék miattam. Megfenyítenek, de meg nem ölnek. És azután jó helyen leszek ottan. Várni fogok önre. Várni fogom, míg ön egyszer diadalkoszorúsan, gyõztesen eljön értem, s elvisz magához. Boldog leszek e várakozásban. Ha pedig azt rendelte az ég, hogy ön nálamnál szebb menyasszonyt talál, akit az udvarlói úgy hínak, hogy „szép halál”, akkor legalább tudni fogom, mikor nap nap után a hideg kövön térdepelek, miért imádkozom.
Baradlayné e szóknál gyöngéd erõszakkal odanyomta fia kebléhez a kedves gyermeket, s míg azok egy fájó ölelkezésben szerelmük szentségére felesküdtek, az anya reszketõ kezét az égre emelve, kényszeríté Istent, hogy ha néz alá a magas égbõl, ezt a fogadást látatlanul ne hagyja!
Künn robogtak a sorakozó paripák.
- Az idõ letelt. Fiam, siess! - szólt Baradlayné.
Richárd letörlé könnyeit, megölelte anyját; s azzal köpenyét nyakába kerítve, kiment kedveseivel együtt a szabadba.
Az esõ folyvást hullott.
A huszárszakasz rendben állt már a temetõárkon kívül.
Richárd felkapott lovára, és csapatja elé lovagolt. Mikor a két nõ elhaladt a lovagok mellett, csendesen, de mind egyszerre, nem kiáltva, csak susogva egy elfojtott „éljen” szóval üdvözölték a két nõalakot. Olyan volt az, mint a szélfuvallat, mint az erdõzúgás, ez a halk „éljen” sóhajtás száz meg száz elfúlt kebelbõl.
„Nyergelj, fordulj!” - szólt a csendes jelszó; a csapat megindult. Meghalt a trombitás, nem volt szüksége a csapatnak trombitaszóra. Eltûntek, mint egy tábor kísértet.
A két hölgyet pedig elvezeté Pál úr az õrtûzig, hol a kufárnõ várt reájuk. Pál úr a másik õrszemmel hajnalodottig ott fog maradni, hogy a cirkáló járat semmit észre ne vegyen, s azután vágtatni fog a többiek után. Az esõ egyre szakad.
- Gondolnánk már a visszatérésre - mondta Frau Bábi nagyon kedvetlenül. - Ez az esõ nem jó nekünk. Azon az úton, amin jöttünk, nem mehetünk vissza; az árok azóta megtelt vízzel.
- Elõvesszük azt a mesterségünket, amivel tegnap bejutottunk Bécsbe - vigasztalá õt Baradlayné. - Egyenesen a bivouac közepébe megyünk, mint kufárnõk, kik enni-, innivalót árulnak.
- Hiszen ami tegnap jó volt, az ma is jó; csakhogy tegnap magunk voltunk. Aztán ilyen két tisztes asszonyság, mint mi ketten, már könnyen összevissza járhatja a tábort. De most még ez is velünk van!
Editre mutatott a kufárnõ.
- Rajtunk már nemigen kap senki, kivált ha jó mérges képet mutatunk; de ezen a fiatal cseléden megakad az átkozott szeme. Nem azért mondom, mintha valami baj történnék vele, ha belebódorodunk a láger közepébe; hanem attul félek, hogy amilyen kényes és szokatlan az ilyen teremtés, ha valami pajkos fickó egyet csíp rajta, vagy legyeskedni talál körülötte, elárulja magát, hogy õ kisasszony.
- Ó, ne féltsen engem, Fra Mám! - biztatá õt a leány. Szolgálónak neveltek engem!
Itt eszébe jutott, hogy ismerkedett meg Richárddal.
- No, hát csak okosan tégy, Léni lányom. Csak kreuzfidél! Csak recht gmoán!
A puttonyaikat felvették. A csatorna fenekén most már nem lehetett haladni; a jobb parton sem többé, mert az meredeken emelkedett föl. Egy gyaloghídon át kellett menniök a túlsó partra, ott egy gyalogútra leltek. Frau Bábi azt állította, hogy azon kell elõrehaladniok; õ ismeri azt az utat, az a veteményeskertek közé vezet, ahol õ már tudja azután a palánkokon keresztül a járást.
Az esõ is esett, sötét is volt. Három-négy óra közt járt az idõ éjfél után. Lehetetlen volt magukat tájékozniok, merre járnak. Az volt az egyedüli útmutatójuk, hogy mikor jöttek, az esõ hátba verte õket, most pedig szemközt veri.
Egyszer aztán hirtelen megállt az esõ, felszakadtak a felhõk, s a menekülõ nõk akkor látták, hogy az ostromzárló sereg egyik fõ táborhelyére jutottak.
Jobbrul-balrul elõttük lovaikon ülõ vértesek fehér köpönyegei voltak kivehetõk az éjben.
Visszafordulni késõ volt.
Alig húszlépésnyire elõttük állt egy csárdává rögtönzött mezei lak. Abban jókedvû lovas katonák ütöttek tanyát. A lak belsejében kintornaszó hangzott. Talán táncoltak is?
Egy csoport künn állt az ajtóban.
Amint a három nõt megpillanták, egy csapat szilaj fickó eléjük szaladt, s körülfogta õket.
- Hóha, bolond, hóha! - kiálta a legelsõnek Frau Bábi. - Meg ne egyél! Nagyanyád jön, krumplit hoz.
A vitéz uraknak azonban már egyszer nagyon jó kedvük volt, s nem szomorodtak el a vénasszony arcfintorulataitól, az ifjabbakat is közrekapták. Egy gonosz szem észrevette, hogy azok között egy szép leány is van.
- Gyertek be hozzánk, egyet táncolunk!
Baradlayné odasúgott Editnek:
- Most el vagyunk veszve.
- Mi hagyján! - súgott vissza Edit. - De Richárd! Ez itt Palvicz Ottó ezrede. Ez van kirendelve, hogy Richárd csapatját titokban ellenõrizze. Amint az esõ megáll, amint világosodni kezd, észre fogják venni, hogy Richárd osztálya eltûnt helyérõl, s üldözni fogják. Istenem! Valamit kell tennünk!
Edit hirtelen félrelökte maga elõl a házsártos legényt, ki ruhájánál fogva a csárda felé ráncigálta, s ledobva a válláról a puttonyt, tiszteletet parancsoló tekintettel fordult az õrmesterhez választékos úri hanglejtéssel szólva hozzá:
- Õrmester úr! Jelentsen be az ezredesnek. Hol van Palvicz Ottó ezredes? Hozzá vagyunk küldve. Mondja neki: itt van Brigitta.
- Mit cselekszel? - szólalt fel suttogva Baradlayné.
- Most hagyjanak mindent rám. Vagy sikerül, vagy elveszünk.
- Narische Krédl! - dörmögé magában Frau Bábi, kinek ijedtében minden kreuzfidél kedve kárba ment. - Ez most mindnyájunkat a pokolba visz.
Az õrmester rögtön szétterelte a nõkkel huzakodó legényeket, s a fegyveres õrt szólítva, kivont kard között kíséré õket a szomszéd házikóig, oda bebocsátva mind a hármat. Ott az elõszobában hagyta õket, s maga bement az ezredeshez.
Nehány perc múlva ismét kijött.
- A Brigitták jöjjenek be.
Baradlayné és Edit beléptek a szobába.
A fõtiszt egyedül volt. Magas, erõs alkatú férfi, kemény kifejezésû vonásokkal, miken jellemzetessé teszi magát a szokatlanul hosszú orr; mélyen ülõ szemei gyanút, ajkszegletei gunyort fejeztek ki.
Elébb hosszasan szemszögezi az elõtte álló két nõalakot, csak azután szól hozzájok:
- Kit keresnek önök?
Edit siet felelni:
- Palvicz ezredest.
- Palvicz csak alezredes - jegyzi meg rá a tiszt.
- Tegnap este lett elõléptetve ezredesnek.
E mondat megszelídíti a kemény úr arcát. Gyanúja fogy.
- Honnan jönnek?
- Jerikóból.
- Ki küldi?
- Raháb.
- Kihez?
- Józsuához.
A fõtiszt helyeslõen inte fejével. Mind azok a mondatok voltak ezek, miket Plankenhorstné soror Remigiának betanított, hogy küldötte hitelt nyerjen az ostromló táborban. Azt hitték akkor, hogy Edit alszik, ittas.
- Mit izen?
- A Gibeonita az Emoreussal egyetért.
- Gondolom! Mennek vagy jönnek?
- Jönnek.
- Ott leszek!
Palvicz Ottó rögtön parancsot adott a másik szobában levõ hadsegédnek, hogy azonnal sorakoztassa az egész ezredet. Maga is utánalátott.
A két hölgyet azalatt megkínálta üléssel, míg vissza fog térni.
- Mi volt e szavak értelme? Mit beszéltél neki? - kérdé Baradlayné, midõn egyedül maradtak, alig hallható suttogással.
- Jerikó = Bécs; Raháb = a zárdafõ; Józsua = a tábornok; a Gibeonita és Emoreus = a huszárcsapat és az aula.
- Te elárultad õket!
- Csitt! Rég szemmel tartják õket. Csak azt nem tudják, mit akar a Gibeon. Átjönni-e Jerikóba, vagy elmenni a Kanaánba? Én azt jeleztem, jönnek.
Baradlayné még mindig nem értette ezt. Tagjait zsibbadás állta el az irtózat miatt.
Palvicz Ottó visszatért. Nem lehetett Edittõl többet kérdezni.
- Hölgyeim, indulunk - szólt udvariasan a két delnõnek. Azok ismét felvették puttonyaikat.
- Mit izen ön vissza? - kérdé Edit.
- Üdvözlöm Rahábot. A kapunál várom a Gibeonitát.
Azzal kikísérte a két hölgyet, s két gyalog vezetõt rendelt melléjük. Azok kísérték õket tiszteletteljes távolban, míg a kufárnõt elõrebocsáták egy harmadik gavallér kalauzsága mellett, ki eleve figyelmezteté a tisztes asszonyságot, hogy ne tessék hátranézegetni, mert úgy járhat, mint Lóth felesége.
Egyszer aztán csak elmaradt tõlük mind a három, mikor a lerchenfeldi kapuhoz közel értek.
Mikor a pusztán hagyott torlasz elõtt megálltak egy percre megpihenni, s puttonyaikat letették a kõhalmazra, akkor azt kérdé Baradlayné Edittõl:
- Most mi fog történni?
- Az, hogy Palvicz vértesei a Bécs felé vezetõ utat tartják reggelig zárva Richárd elõtt, s mire észre fogják venni csalatkozásukat, akkorra Richárd négyórai szökõutat nyert elõttük, s többé be nem érik.
- Remek leány! - szólt Baradlayné ölébe takarva a gyermeket. - Úgy hiszek Istent az égben, amint hiszem azt, hogy eljön az idõ, amikor a Baradlay-ház kapujában az én térdem lesz az, ahova lábadat legelõször leteszed, mikor a kocsiból leszállsz. De milyen hosszú út van még odáig mind a hármunkra nézve!
- Induljunk neki, asszonyom.
- Mért nem mondod: „anyám”?
- Hadd ne mondjam. Babonás vagyok. Azt hiszem, hogy aki örül akkor, midõn szomorkodnia kell, olyan vétket követ el, mint aki a templomban elneveti magát. Ne legyen nekem addig örömem! Ki tudja, hátha abban a percben, amikor azt mondanám önnek: „anyám” - már nem volna anyám, nem volna fia. Hagyjon meg engemet babonáimban: kísérjen el a kolostor ajtajáig.
A két nõ elkísérte Editet a kolostorkapuig, s midõn ott bebocsáták, Edit póröltönyét, puttonyát saját puttonyába emelte Frau Bábi, s tovasietett úrasszonyával.
A hazaérkezõ Editet az elszörnyedés hangja fogadta a kolostor refektóriumában.
Az egész személyzet nem hunyta le a szemét ez éjjel, úgy megzavarta õket a jelenet, mikor soror Remigia egyedül hajtatott be a kolostorudvarra, s a hintó nyitva hagyott ajtaját meglátták, s kérdezték tõle, hogy hát Edit hova lett.
A rémületet fokozta az a helyzet, hogy még csak lármát sem lehetett ütni a keresésével.
Már pitymallott, mire visszakerült.
Minden oldalról reá rohantak. Hol volt? Hol járt?
- Majd estére megmondom, addig nem.
Hallatlan elvetemültség!
Mikor a feddés, fenyegetés nem használt, a fenyíték került rendre. Edit azt is meg hagyta magán történni.
A jámbor szüzek elborzadtak, mikor vetkõztetni kezdék, s minden ruháját sárosnak, tépettnek találták, mint aki a városon kívül csatangolt. De nem tudták belõle kivenni, hogy hol járt.
Elõvették a virgácsot, a flagellumot, de nem használt sem a vesszõ, sem a gombos szíj. A fiatal leány, mikor szûz testét vérig sújtá a megalázó vesszõ, összeharapta fogait, s csak magában mondá minden ütés után: „Kedves Richárd!” - s addig mondá, míg aztán egyszer a fájdalomtul elájult.
Mikor ismét magához tért, már akkor ágyban feküdt, egész teste flastromokkal beraggatva. Láza volt.
Hanem a láz dacára is észre tudta venni, hogy a nap alkonyatra jár. A többi idõt átaludta.
- No, mármost megmondom, hol voltam! - monda a körülállóknak. - Az éjjel a huszárõrtanyán voltam. Ott töltöttem az idõt a kedvesem, a kapitány szobájában. Mármost tessék ezt továbbmondani.
Az apátnõ összecsapta a kezeit e rettenetes felfedezésen. Dehogy mondták ezt el senkinek is! De úgy eltitkolták, hogy még nesze se menjen ki e falak közül. Hiszen vége lenne az egész testület jó hírének, ha ezt megtudná valaki.
Hanem ebbõl azután azt is megtudhatta az apátnõ, hogy miért izente neki reggel hét órakor útnak indított küldötte által ezt a hízelgõ mondatot Palvicz ezredes, hogy a magas mennykõ üssön az egész apácakolostorba.
Tudniillik, hogy mikor a soror Remigia által informált küldöncnõ elmondá az ismert jelszavakat az ezredesnek, s aztán figyelmezteté, hogy nemsokára jön a Gibeonita anyja álruhában, fiát rábeszélni, hogy hagyja el az ostromló tábort - akkor Palvicz dühösen kiáltott fel:
- Az ördög elviheti a dolgot! Akkor már meg is szöktek. Én magam nyitottam nekik utat, s kísértem az ellenfél kémeit a kapuig. Csak azt tudnám, hogy ki volt az a szoknyába öltözött kicsi ördög, aki engem a hosszú orromnál fogva idehurcolt?
Azt persze nem mondták meg neki soha.

A VÉRVERES ALKONY
A nap nyugovóra jár, elõtte a vérvörös felhõkkel borított ég.
Mintha egy óceán hömpölyögne odafenn izzó lávából.
A skarlát felhõk tûzszegélyei között csak egy darabka folton látszik ki az ég. Egy darab világoszöld ég.
Ki tudja, miért van azon az egy helyen az ég nyitva; ki tudja, mért annak az égnyílásnak a színe most zöld? Talán optikai magyarázata is van annak, de bizonyos, hogy ebben az órában ezer meg ezer, földtõl megváló lélek keresi az utat a felhõk között; talán azoknak a sápadt szellemei teszik azon a folton az eget topázszínûvé!
Csak egy felhõt nem tud a nap megaranyozni, egy nagy, fekete felhõt, mely a földrõl felgomolyog, s koromsötét árnyakat fest a véres alapra. Az egy égõ templom füstje.
A lomha, sötét tömeg helyet követel magának az égen, s mély, borongó háttért ad a hosszú utcának, melyen az alkonyi verõfény végigsugárzik. Ahol a házak árnyékot vetnek, ott már sötét van.
És mély csend.
Az a csendes óra, ami az elvesztett csatatéren a diadal után következik. A gyõztes még pihen, még rendezi magát, új haditervét alkotja; a vesztes pedig már elfutott, s igyekezett eltûnni. A kettõ között egy futamodásnyi tér, egyórai halálcsend támad.
A hosszú utcán végig csak elszórt fegyvereket látni. Szedje össze a gyõztes! Akik eddig viselték, menekültek a nyitott házkapukon át rokonaikhoz, ismerõsökhöz, jószívû idegenekhez, átöltözni, vért, füstöt lemosni arcaikról, sebeiket eltitkolni, hogy mikor jön keresésükre a vaskezû gyõztes, azt mondhassák: „Nem én vagyok az!”
Az ágyúdörejnek, a puskaropogásnak vége van már; a férfiküzdés zaja elnémult mindenütt.
Abból a sötét háttérbõl, melyet az égõ templom fekete füstfellege árnyal, egy magányos alak bukdácsol még végig az utcán. Egy ifjú harcos az aula légiójából.
Csak fél karja van meg, az sem visel már kardot; kezével mellén összeszorított köntösét tartja; egy szuronydöfést takargatott, mely most talán nem is fáj még. Minden lépését hulló vére jelöli nyomában.
Úgy iparkodik menekülni, mielõtt üldözõi nyomába érnek. Oly aggódva tekint saját vércseppjei után háta mögé, nem fognak-e azokról utána menni?
Hiszen nem messze kell már sietnie. Amott leng már az ismeretes trikolor zászló a Plankenhorst-ház erkélyén. Csak odáig elvonszolhassa magát. Ott gyöngéd ápoló kezek bekötik sebeit; elrejtik, eltagadják a fürkészõ ellenfél elõl. Ó, a nõk értik azt, hogyan kell! És ha meg kell is halni, akkor is gyönyör lesz ama szép szemek mennyországából tanulni meg, milyen lehet a paradicsom ege; talán egy csillámló könny is fog azokból utána hullani; talán megmondhatja majd neki utolsó leheletével: „Én önt szerettem.”
Minden ablakból eltûntek már a zászlók; lám, a Plankenhorst-ház erkélyén még most is lobog az. Ó, azok hívek az utolsó pillanatig, az utolsó szembehunyásig.
De sokszor meg kellett odáig állnia, hogy a falhoz támaszkodjék új erõt gyûjteni.
Azt tette, hogy minden pihenésnél azt számlálta, hány csepp vére hull le a kövezetre. Ez volt az õ idõmérõje.
Minden pihenõnél egy cseppel többet engedett magának.
„Huszonegy, huszonkettõ, huszonhárom.”
A huszonharmadiknál elérte a kaput.
Hanem az a kapu be volt zárva.
Megfoghatatlan! Hiszen a községtanács részérõl ki volt adva a rendelet, hogy minden kapu nyitva legyen, sebesültek, menekülõk elrejthessék magukat. Hát a Plankenhorst-kapu hogy lehet zárva?
A félkezû zörgetni kezd öklével a kapun.
A dörej visszhangzik az üres tornácon, de nem költ fel senkit.
- Alfonsine! Alfonsine! - nyög fel a sebesült.
Nem hallgat rá senki.
Most már nyilallni kezd mellében a csatából hozott seb. Szívébe kezd marni a halál férge. Valami úgy fáj, úgy vonja a földre. - Szeretne élni.
Eszébe jut rövid ifjúsága; megvallatlan szerelme, lelke ábrándjai.
Úgy fáj neki mindez. Lerogyik a kapu alatt.
Újra elkezdi a dörömbözést a bezárt kapun.
Nevét susogja:
„Goldner van itt! Én vagyok! Frigyes, a félkezû hõs.”
Nem felel rá neki senki.
Talán õk is elfutottak innen? Talán senki sincs itthon a háznál?
Az meglehet.
Akkor legalább e küszöbön akar meghalni.
Sebe ég már, és agyát homályos álomlátások köde bódítja el.
Fél könyökére emelkedve, a kapu szögletéhez támaszkodik.
És néz mereven maga elé, és azt képzeli, hogy amint az a trikolor zászló, amely az erkélyrõl aláfügg, az alkonyi szélben csendesen lobog, az az õ fájdalmait legyezi enyhítve.
A nap eltûnik a házak tûzfalai mögött, s amint alább száll, beesteledik, akként kezd világosodni az ellenkezõ oldal; a fekete füstfelleg most lassankint tûzvörösre válik, s izzó gomolyokat bocsát fel az elszürkülõ égre.
A haldokló ifjú csak egy tárgyat lát még: a háromszínû zászlót. Ezt tán ott feledték? Ennek az árnyában tán jó lesz meghalni?
Sóhaját, nyögését nem hallja már senki. Az imádott hölgynek kapuja zárva marad.
Egyszer azután látja, hogy a trikolór elkezd lassankint fölfelé emelkedni. Valami látatlan kéz onnan belülrõl bevonja a zászlót.
Itt mégis honn vannak.
Csak számára nem akarnak honn lenni.
Halálkeserûség állja el idegeit. Most már minden csepp vére, mely kihull, egy cseppje a kárhozat gyehennatüzének.
Õk itthon vannak, s nem nyitnak elõtte ajtót.
Hallják nyögését, és nem irgalmaznak néki.
Ó, a nõk mégis kegyetlenek!
És néhány perc múlva látja, hogy gördül alá ugyanazon erkélyrõl egy másik zászló; ugyanaz a halálszínû zászló, amely ellen õ egy óra elõtt küzdött; amelytõl halálsebét kapta, amely ifjú életét áldozatul kérte, s amely most halálos tusáját befedni a legimádottabb lény ablakából alágöngyölödik, s árnyékát haldokló arcára veti.
A félkezû ifjú e látványra leveszi sebérõl odaszorított jobbját, s egy névtelen fájdalom kiáltásával felemelve arcát az égre, odacsapja véres tenyerét a ház küszöbéhez, hogy vérjele ott marad annak; azután arccal a kövezetre hull, s ott meghal.
Az alkonyfényt eltakarja a felhõborulat, s most az égõ templom tûzfénye világít végig az utcákon.
Sokan nem látják azt, akik ott elhullva feküsznek...

AZ A HARMADIK
Baradlay Jenõ az utolsó napokban minden percét Plankenhorsték körében tölté. Egészen beszállásolta oda magát. A komornyik a harcolók között õgyelgett, annak az üresen maradt szobáját berendezték a számára; éjjel-nappal a háznál lehetett.
A rendkívüli idõk sok rendkívüli helyzetet tesznek megmagyarázhatóvá. Mikor az éjszakát az ostromröppentyûtõl fölgyújtott paloták világítják be, mikor az álmokat a bombapukkanás ûzi el az éjszakából, olyankor nemigen kérdezik, engedi-e az etikett, hogy egy nõtlen ifjú egy családapátlan körben tölti el a rettentõ éjszakákat, s midõn a gyönge nõk ájuldozva, rémledezve dûlnek erre-arra, azoknak ápolására, biztatására közel tartja magát, sõt a ház leányát órahosszant keblére ölelve dédelgeti, bátorítja, s valahányszor egy bomba szétrobban, valahányszor a szép leány összerezzen, erõsebben szorítja õt magához.
Azonkívül is azt hihette Jenõ, hogy az már nyilvános titok: az õ viszonya Alfonsine-hez; õ magát elfogadott võlegénynek tekintette ennél a háznál. Ha keblére ölelte a leányt, ha búcsúcsókját szívta, ez anyja szeme láttára történt. Itt az elnézés maga az áldás, a beleegyezés. Csupán az van hátra, hogy ezt a viszonyt valahogy formulázni kell.
Mihelyt kedvezõ idõ lesz rá.
De most még minden szívben olyan hullámokat hány a rettegés, hogy elnyelik a világítótornyot.
Minõ tündéri gondolat volna az máskor: három éjt-napot folyton az imádott hölgy közelében tölthetni! - Minden órában minden helyzetben hozzá mehetni. - Felkölteni õt álmából, s máskor meg általa felköltetni. - A bálványozott hölgynek bálványa lenni, kit az imád, kit mindig látni óhajt, kinek eltávozását rettegi, visszajöttére idvezül. Látni ragaszkodását, látni epedését, érezni reszketõ tagjait ölében, könnyeit arcán, szemeit szemében. És néha-néha, mikor egyszer az ostromzaj egy-egy órára elpihen, s a mély csendben, az elhallgatásban az üldözött álom ellankasztja a szép leány tagjait, s leroskadva, fejét odaejti az ifjú ölébe, ott tartani õt óra hosszat, gyönyörködve alvóan mosolygó arcában; s ha ismét zúgni kezd a távoli ágyúdörgés, egy gyöngéd csókkal költeni õt fel, nehogy a durva bombapukkanás ébressze õt fel gorombán!
Minõ idilli boldogság volna ez, ha ugyanakkor a borzalom, a rettegés, az aggodalom nem úrkodnék minden ideg felett.
De mikor ezt a színültig koronázott kelyhét az elíziumi gyönyörnek képes egyetlen ürömcsepp megkeseríteni; az az egyetlen gondolat: mi lesz holnap?
A saisi lepel ismeretlenének ezer nyelve van; a kérdezõnek annyi feleletet ád. És azután meglehet, hogy az ezeregyediket, ami valóban történni fog, még akkor sem mondta meg.
Jenõ is végighallgatá e feleleteket aggodalma kérdéseire.
Mit hoz a holnap?
Talán gyõz a fölkelés?
Hátha leveretik?
Talán rohammal veszik be az utcájukat? Harcolni fognak kapuk alatt, erkélyekrõl, ablakokból?
Akkor nem irgalmaznak sem nõnek, sem fegyverteleneknek?
Kedvesével együtt fogják õt is lemészárolni?
Vagy megadja magát a város? Lerakják a fegyvert?
És visszajönnek az elûzött hatalom emberei?
Kegyelmezni fognak-e azok vagy megtorolni?
Mi sors vár akkor a Plankenhorst családra?
Tudva van-e a hatalmasok elõtt, hogy õk minõ kiváló szerepet vittek a mozgalomban?
Hátha el lehetne azt tagadni?
Hátha ki lehetne magyarázni a parancsoló körülményekbõl?
Talán értenek a hadbírák a pszichológiából, idioszinkráziából s asszonyi idegeknek imputációképtelen befolyásából valamit?
Talán a dicsõség nagyobb részét át lehetne engedni meghalt vagy megmenekült egyéniségeknek?
Az sem lehetetlen, hogy a sok hajdani jó barát között akadhat egy-kettõ, ki pártjukat fogja.
De hátha éppen azok lesznek a legkegyetlenebb üldözõik?
Hátha vésztörvényszék elé fogják õket állítani? Hátha elítélik? Fogságra vetik? Talán meg is ölik?
Hogy saját magával mi fog történni, ha Bécs elesik, arra keveset gondolt Jenõ.
Annyit megtett, hogy a cilinderét és a frakkját elhozatta a Plankenhorst-házi kis szobájába, a kalábriaiját és egyéb vitézi jelvényeit pedig lepecsételve valami idegen névre, a valódi szállása házmesterénél letéteményezé.
Õt bizonyosan észre sem fogják venni.
Hiszen az egész idõ alatt nem tett semmit.
Csakhogy éppen ott mulatott, ahol a többi egzaltált ifjú, akik komolyan vették a dolgot.
Õ csak a szép hölgy sóhajtásait vette komolyan.
Aztán, ha vele is az fog történni, ami kedvesével, azt már nem bánja. Ha együtt meg kell is halnia vele, az is gyönyörûség lesz.
Ez a gondolat néha elszorította keblét, midõn egészen kifesté azt maga elõtt; hanem megnyugodott benne.
Az utóbbi hónapokban sokat forgott a Plankenhorst-termek olvasóasztalán a girondisták története; olvasott abban Jenõ sok olyan eseményt, ahol a leány és az ifjú, a menyasszony és a võlegény együtt mentek ki a végzetes szekéren, s egymás után hágtak fel a halálos lépcsõn és „Vive la liberté!”-t kiáltottak hozzá.
Már ehhez a képhez is hozzászoktatta szívét.
Az azonban komoly elhatározása volt, hogy ha Alfonsine-t nála nélkül éri baj, azt nem fogja túlélni.
Ha Alfonsine-t fogságra találják vetni, õ megmozgat minden követ, legyen az börtönfalba vagy emberszívbe vakolva, hogy kedvesét kiszabadítsa. Könyörögni, rimánkodni, ügyvédkedni fog érte; ha az nem használ; megvesztegeti tömlöctartóját, õreit, hogy kiszöktesse.
Ha pedig a legborzasztóbb találna teljesülni, ha Alfonsine drága vére áldozatul hullana, akkor hulljon el az övé is. A pisztoly meg van már töltve; még annak a golyójára is fel van vésve Alfonsine neve, hogy tudja a szíve, mikor bekopogtat hozzá az ajtón, ki köszönteti.
Ezeket mind végiggondolta Jenõ egy-egy olyan csöndes óráján a nyugalomnak, mikor az ágyúzás szünetet tartott, s a szeretett hölgy akaratlanul keblére nyugtatá álomkínozta fejét, s ott elszunnyadt.
A harmadik nap estéjén aztán vége volt a harcnak.
A védõk zöme megadta magát. Egyes kis csapatok verekedtek még egymástól szétszórva a roppant város egyes utcáiban; hanem a belváros fõutcáján már zeneszóval nyomult elõ a gyõzelmes sereg.
A Plankenhorst-teremben csak hárman voltak: a két úrhölgy és Jenõ.
A tegnapelõtti emberek elhulltak, elmúltak.
És amint a bevonuló csapatok zenéje elvonult az ablak alatt, a lépcsõkön sietõ lépteket hallott Jenõ. Ide jönnek. Egyenesen ide tartanak.
És azután csak arra az egyre nem volt készen, amit látott.
A régi ismerõsök, a Plankenhorst-estélyek hajdani celebritásai jöttek egymás után, mosolygó, diadalmas arcokkal; és valahány jött, azokat a ház asszonyai mind üdvözlõ kézszorításokkal fogadták; és kacagtak és nevettek, ahogy rég látott jó barátok nevetnek egymásnak, végigélt viszontagságok után; és otthon találták magukat; és beszélni kezdtek élményeikrõl egyszerre, összevissza, derülten, gyõzelmi elragadtatással, tréfálkozva, dicsekedve; és a ház asszonyai úgy beletalálták magukat egyszerre e zajba, e váratlan, e bizarr ellentétbe, mintha nyolc hónap minden tüneményes, rettenetes napja csak egy tegnap és ma közötti éjnek álomlátása lett volna.
Jenõvel pedig nem törõdött senki.
Észre sem vették, hogy van a világon; s nem is kérdezték, hogy micsoda a világon.
Az érkezõk egyike sem maradt sokáig; csak éppen be akarták magukat mutatni, hogy élnek - és ragyognak. Az eltávozók helyett jött más. Az egész régi társaság nyomult a bevonuló hadsereg nyomában.
Egyszer aztán oly ismerõst is látott Jenõ megérkezni, aki elég kegyes volt õtet észrevenni.
Rideghváry úr volt az.
Nagy zajjal jött, messzirõl gratulált az úrhölgynek, egyszerre két kézzel rázott kezet, s miután néhány szót váltott halkan Antoinette asszonnyal, szemeivel fölkeresé Jenõt is, ki egy ablakmélyedésbe támaszkodva szemlélte némán az elõtte végbemenõ színdarabot.
Alig érkezett egy új ismerõs, ki a hölgyeket elfoglalja, Rideghváry azonnal Jenõ felfedezésére indult, s amint rátalált, officiózus nyájassággal megszólítá:
- Szervusz, öcsém! Jó, hogy itt talállak. Igen fontos beszédem lesz veled, amely tensorsodat érdekli. Légy szíves hazamenni, és szállásodon várni reám!
Jenõ szívében is volt annyi kis galambméreg, hogy az ilyen hazaküldést in optima forma megapellálja.
- Szolgálatára állok méltóságodnak. Ne is tessék szállásomra fáradni. Ezúttal itt lakom a háznál. Szobám a második emeleten, a lépcsõtõl jobbra.
- Ah! Ezt nem is tudtam - monda a kegyelmes úr elcsodálkozva -, tehát elvárhatsz néhány komoly szóra.
A kegyelmes úr ismét visszament a hölgyekhez, Jenõ pedig kedvetlenül hagyta oda a termet, s felment abba a kis szobába, ahol néhány nap óta otthon képzelte magát.
Még mikor legutoljára e kis szobában megpihent, ez a négy fal köze tele volt pokollal és paradicsommal, miket egy bomlott kéz egymással összekevert: a szerelem gyönyörének végtelenségével csak a rettegés óriásai vetekedtek. Boldogság és halálfélelem, menyasszonyágy és koporsó uralgott egyszerre képzeletén. Most mindennek egyszerre vége. Sem pokol, sem paradicsom többé. Száraz élet. A rendes mindennapi élet.
Vajon mirõl akarhat vele beszélni ez a sokszegletû ember?
Azt még csak találgatni is hasztalan volna.
Mégis kíváncsi volt rá.
Sokáig idõzött odalenn a kegyelmes úr.
Míg Jenõ türelmetlenül várt a közeledést jelentõ csizmakopogásra, egyszer csak halk selyemsuhogást hall ajtaja elõtt, s midõn az nesztelenül megnyílik, Alfonsine-t látja belépni.
Azt hitte, érzékei játszanak vele.
A delnõ egyedül jött hozzá, a társaságtól elszökve.
Tekintetében zavar, feldúltság látszott, jövetelét szeles elhatározottság jellemzé. Egyenesen, minden tétova nélkül odaveté magát Jenõ keblére, átkarolta nyakát, s az indulat reszketõ hevével rebegé:
- Barátom! El akarnak minket egymástól választani!
- Kicsoda? - kérdé Jenõ, ki meg volt ijedve Alfonsine jöttétõl, ölelésétõl és a mondott szavaktól.
- Õk! Õk! - fuldoklá a leány. És elkezde zokogni, és zokogása közben annál görcsösebben fonta át karjaival Jenõ vállait.
Jenõ egyre jobban meg volt rémülve.
- Az égre! Alfonsine, legyen óvatos! Rideghváry mindjárt idejön. Ha önt itt találja!
Szegény jó fiú! Bizony több gondja volt Alfonsine jó hírnevére, mint annak saját magának.
- Õ nem fog idejönni - sietett õt felvilágosítani Alfonsine. Anyámmal beszélnek odalenn. Elhatározták, hogy önnek rögtön vissza kell menni szállására; tovább nem maradhat itten. Ó, én tudom, mi ennek a vége! El akarnak bennünket örökre választani!
Jenõ kedélye még ködösebb lett, akaratát zsibbasztá minden szó.
A hölgy pedig egyre szenvedélyesebben szólt:
- De én nem engedem magamat tõled elszakítani; én tied maradok, tied örökké; életben-halálban a tied. Nõd, szeretõd, áldozatod, aki imád, aki meghal érted. Aki elkárhozik érted!
S a szenvedélyes szavakat õrjöngõ csókok bélyegezték; a hölgy feledni látszott mindent, mi kívüle él; lelkét igyekezett átlehelni kedvesébe. Arca lángolt, szemeiben lélekgyújtogató tûz égett; egy pillanatban kacagott és sírt, és minden tagja reszketett és szikrázott, ahol kedveséhez ért. Akit azután egészen magával ragadt ez a szenvedélyes bódulat.
Mint az ezeregy éj szellemidézõje, ki elõtt a felhívott tündér felhõmagasságig emelkedik, s magát az idézõt is kábultan ragadja magával.
Jenõ reszketve omlott térdre a hölgy lábaihoz, s átölelte egy szenvedélyes szorítással. Most már nem ismert magára többé.
Akkor hirtelen ijedten taszítá õt el magától Alfonsine, s idegesen összeborzadt.
- Az istenre! Jenõ! Legyen ön eszénél, látja, hogy én elvesztém az enyimet. Ki véd meg engem, ha ön nem?
S itt arcát eltakarva, a szemérmes szemrehányás keserû könnyeire fakadt, miktõl aztán Jenõ földre zúzva, térdein csúszott oda lábaihoz, hódoltan kérve tõle bocsánatot, megbocsáthatatlan nagy bûneiért, s kezeit csókolta nagy vezekléssel.
Mire aztán gyöngéden fölemelte Alfonsine, s egy mély reszketeg sóhajjal csendet parancsolva keble indulathullámainak, égre emelé könnyes szemeit, s ünnepélyes felmagasztaltsággal lihegé e szókat:
- És most esküszöm elõtted, kedvesem, barátom, mindenem, hogy tied maradok, vagy a koporsóé! Nincs hatalom a világon, ami tõled elszakítson, megtagadom érted minden rokonomat, megtagadom hitemet; megtagadom az anyámat, ha utunkba állanak! Leszek érted földönfutó, üldözött, koldus, de sorsodban, akár élsz, akár halsz, osztozom!
Jenõt e pillanat magasztossága még a megmaradt kis eszétõl is megfosztotta. Õ is esküdni akart.
A leány eltakarta ajkait gyöngéd kis kezével.
- Te ne szólj, ne esküdjél! Szívedben lakom. Te férfi vagy, neked csak akarnod kell és nem esküdnöd.
Azzal forrón megszorítá kezét, s gyorsan tovarebbent. A nyitott ajtónál még egyszer megfordult, s hevült arcát hátravetve Jenõ felé, mondhatatlan gyönyörtõl ragyogó tekintettel mosolygott rá vissza, s ujját bûbájos ajkára téve csókot intett felé.
S azzal elsuhant.
Jenõ ámultan maradt hátra. Eszméi kóvályogtak vele.
Való volt-e ez vagy tünemény?
A lány csókja még most is ott ég az ajkán; a lány könnyeitõl még nedves kebele, szavai még fülében hangzanak, mosolya még szemei elõtt ragyog; a leány szerelme és önfeledtsége; bizalma és megrémülése, az õrült repülés vele a szenvedély lángoló pokolmélységétõl a felmagasztosult szemérem hideg csillagmagaslatáig - való volt-e ez vagy tünemény?
Se nem való, se nem tünemény - hanem komédia!
Szegény hiszékeny ifjú!
Játék tárgya vagy te egy országos hisztriótársaság kezében. Egy igen szomorú, véres játék tárgya!
Alfonsine, midõn Jenõt elhagyta, nem sietett vissza a terembe, hol még mindig Rideghváry tanakodott Antoinette asszonnyal, hanem szobaleánya kamrájába tért be.
Mamzel Betti tudatá vele, hogy soror Remigia vár reá hálószobájában. Mielõtt Antoinette asszonyhoz átmenne, elébb a kisasszonnyal akar beszélni.
Alfonsine elébb lemosta arcáról a könnyek nyomait, mamzel Betti segített rajta, hogy arca és szeme égését jótékony halványító szerekkel eltitkolja, úgy kereste fel soror Remigiát.
Nem sok szavuk volt együtt.
- Itt van Palvicz? - kérdé Alfonsine.
- Ma visszaérkezett - felelt Remigia -; hasztalan üldözte Baradlayt, nem bírta utolérni.
- Küldött választ levelemre?
- Itt van.
Soror Remigia átadta a levelet, s azzal a folyosóra kikerülve, Antoinette asszony termébe tért át.
Alfonsine a levéllel hálószobájában maradt.
Magára zárta ajtaját, hogy senki meg ne lepje.
S azzal leülve asztalához, felbontá a levelet, és olvasta belõle ezt:
Úrnõm!
Ha meg tudja ön találni azt, amit elvetett, meg fogja találni azt, amit elvesztett.
Palvicz Ottó
Alfonsine arcának most már nem volt szüksége a fehérítõre, hogy halavány legyen; kezét, melyben a levelet fogta, az asztalra nyugtatá, és fejét a szék támlányára hanyatt fekteté. Az a levél úgy reszketett kezében.
Merev tekintettel bámult maga elé a lámpavilágba.
A lámpa világát egy porcelán fényernyõ enyhíté, azon a fényernyõn volt egy nagyon ismeretes kép: egy angyal repül az égen keresztül, s kebeléhez ölelve visz egy kis alvó gyermeket.
A szép hölgy olyan mereven tud elbámulni az átlátszó fehér képre, arra az angyalra azzal a kisgyermekkel, mintha azt akarná megfigyelni: vajon hová viszi?
Jenõ ajtajából leste, mikor távozik el az utolsó látogató Antoinette asszonytól, azonnal lesietett hozzá.
Az asszonyság magánszobájában volt már és egyedül.
- Bárónõ - monda a legifjabb Baradlay -, a mai nappal sok változás történt; szabad legyen hinnem, hogy egy dolog nem változott meg: azon viszony, mely a bárónõ szeme láttára fejlõdött Alfonsine és közöttem. Én e viszonyt sorsom alapjának tekintem. Kérem a bárónõt, szíveskedjék nekem megmondani, ismer-e erre nézve különbséget a tegnap és ma között.
A bárónõ nem neheztelt a nyílt felszólításért, ellenkezõleg, igen kellemesen látszott meglepetve Jenõ férfias magatartása által.
- Kedves Baradlay! Ön jól tudhatja, s abban megnyugodhatik, hogy mi önt igen szeretjük. Változást e tekintetben nem tapasztalhatott, s ezután sem fog észrevehetni nálunk. Leányom õszintén ragaszkodik önhöz, másra nem gondol; nekem pedig megtisztelõ ajánlat a Baradlay családdal való összeköttetés. Ez ellen senkinek semmi kifogása nincsen. Hanem egy változást, melyet a dolgok újabb fordulata hozott magával, csakugyan fel kell önnek fedeznem. S ez az, kedves Baradlay, hogy ön... Nem találja ki?
- Nem képzelem, mit akar a bárónõ mondani.
- Nem? Hm. Micsoda ön most, kérem?
- Én? Semmi.
- Ezt akartam önnek mondani. Ön e naptól fogva semmi. Az egész világ két táborra oszlott, s küzd egymással a felülkerülésért. Lehet, hogy ez gyõz, lehet, hogy amaz; lehet, hogy kibékül, s elhelyezkedik mind a két fél. Hanem mindenesetre vesztes marad az, ki egyikhez sem tartozott. Az udvari kancellária, melyben ön azelõtt állást foglalt, megszûnt lenni; önnek választása volt, hogy merre térjen. Elmenjen-e Budára a magyar kormányhoz, s kövesse az utat, amin testvérei járnak. Ott most ön is lehetne osztálytanácsos, miniszteri titkár, mint más tiszttársai, kik ezt az utat követték. Vagy választhatta volna, hogy elmenjen régi barátaival oda, ahova azok mentek, s együtt visszatérjen velük. Most ismét volna valami. Reám nézve teljesen mindegy leendett, akár ez, akár amaz. Mi asszonyok a politikában megyünk, amerre bennünket visznek, s meggyõzõdésünk azé, akit szeretünk. Leányom bizonyosan követte volna önt Pestre, Budára, ha kell, a világ végére is, s bizonyosan õ is olyan nemzetiszínû volna ott, mint a többi. De ön határozatlan volt, tétovázott, habozott; s most egyike lett azoknak az embereknek, akiket nem lát meg senki. Megbocsát ön, hogy ily nyíltan beszélek.
Jenõ ajkaiba harapott. Nem bírta e nõt megcáfolni. Hisz az volt egyedüli mentsége, hogy õrjöngõ szerelme láncolta õt éppen ide, az nem engedte utat választani. Érezte, hogy ez nem mentség.
- Mint egyszerû gavallér, mint magyar földesúr fia, igaz, hogy mindig elég disztingvált helyzetet foglalhat ön el a világban; hanem ez álláspontot vizsgálva, két nehéz aggodalmat kell önnek felfedeznem. Egyik az, hogy ön még nem nagykorú; másik pedig az, hogy önnek birtokai Magyarországon feküsznek. Hogy ott most minõ jogviszonyok vannak, azt ön maga is tudni fogja. Olvasta a francia emigráció történetét? Emlékszik ön a sok koldussá lett márkira és vicomte-ra, akikkel egyszerre meg lett ajándékozva a külföld? Ma az egyik gyõztes foglalja el a birtokát, holnap a másik. Vegye még hozzá azt is, hogy rokonai, kikre támaszkodhatnék, minket engesztelhetetlenül gyûlölnek. Én pedig arra nem vagyok elég gazdag, hogy két házat tudjak tartani; sem elég unatkozott, hogy gyermekeim kedvéért magam a világtól visszavonuljak. Igen õszintén és világosan szóltam önnek.
- Az már igaz.
- Ne véljen ön szavaimban elutasítást vagy csak félreértést is. Mi szeretjük önt. Óhajtjuk az ajánlott összeköttetést. Én nem tûzök ön elé hétesztendei határidõt, mint Jákob ipa; mihelyt ön oly állást tud elfoglalni a világban, ahol önt ismét meglátják, mihelyt ön ismét kiemelkedik a láthatatlan emberek sorából, én fogom önt legelõször üdvözölni. Ha holnap, hát holnap... Isten önnel!
Jenõnek a vett leckébõl nem volt mit visszaadni. Ezzel bizony be kellett érnie, s szépen hazaballagni vele a szállására.
Ott azután gondolkozhatott a sors tréfás leleményessége fölött, mely azalatt, amíg a halandó ember a költészet képzelmének minden lehetõ borzalmaiból megalkotta a jövendõt, s száz alakban végigálmodta saját temetését; oly prózai, oly mindennapi katasztrófát talált ki számára, ami bizony legközelebb feküdt hozzá, legkönnyebben elõre várható volt, de amire legtávolabbról sem gondolt a rémnapok izgalmai alatt. Pedig bizony temetés ez! Jenõ megtudta, hogy mit tesz eltemetve lenni!
S még csak nem is tudta magát ez asszony ellen védelmezni, aki ilyen szépen lefekteti õt a gödörbe, s végül körülrakja zöld hanttal, s még szomorúfûzfát is ültet a fejéhez, s biztatja a boldog feltámadással.
Megmondta neki: „Ön semmi.”
És a „semmi”-nek nem volt mit tagadni rajta.
Sõt még annak is eszébe kellett jutni, hogy a múlt hónapban nem kapván meg az anyjától küldött havi pénzt, jelenleg még a legközelebbi napok miatt is financiális aggodalmakkal kell megküzdenie.
Az üres tárcának olyan kijózanító kámforillata van.
Még csak fájni sem mert a szíve, hiszen egy semminek ahhoz sincsen joga... Az legyen veszteg, s ne alkalmatlankodjék se másnak, se magának.
Még nem ért rá körülnézni magát otthoni koporsójában, midõn inasa jelenté, hogy Rideghváry úr õméltósága keresi, nem akarja-e magát elõtte eltagadni.
Jenõnek eszébe jutott, hogy az eltemetett embernek még van egy társa a föld alatt: a vakondok.
Hát csak hadd jöjjön. Nem lehet az elõl elszökni.
Rideghváry úr elég feszes nyájassággal üdvözlé Jenõt:
- Magam jöttem hozzád, öcsém, ahelyett, hogy hozzám rendeltelek volna, miután én most még vendéglõben lakom, s ott áthallik a beszéd. Nekem pedig igen fontos és bizalmas közlendõim vannak veled. Kérlek, ülj ide velem szemközt.
Rideghváry úr a pamlagon foglalt helyet, s Jenõt készteté a gömbölyû asztalka túlsó végén helyet foglalni.
- Legelõször is egy levelet kell neked átadnom. Anyád küldi. Tedd most a zsebedbe, pénz van benne; majd elolvashatod késõbb. Tudhatod, hogy két hét óta az ostromzárló sereg parancsnoka minden postaküldeményt lefoglaltatott, nehogy valami tudósítást küldhessenek a másik seregtõl a megszállottaknak. Azokat a leveleket mind felbontották. A szükség parancsolta. A tieden történetesen ráismertem anyád írására, s így megmentettem a felbontástól. Az én szavamra ideadták, hogy kézbesítsem neked. Nem olvasta a tartalmát senki. Egyébiránt legyõzött álláspontok lehetnek benne, miken ma már túl vagyunk, s amiknél anyád maga nehány óra múlva majd személyesen többet fog neked elmondani.
- Anyám itt? - kérdé Jenõ elámulva.
- Valóban itt jár, s hogy veled eddig nem találkozott, onnan van, hogy azóta folyvást a Plankenhorstéknál ülsz, ahova neki okai lehetnek nem menni; de arról bizonyos lehetsz, hogy legalább hússzor keresett a szállásodon, s még ma egyszer föl fog itt keresni.
- De hát mit tesz itt az anyám?
- Rosszat. S az a baj, hogy ez tudva van róla. Azért jött, hogy Richárd bátyádat rábeszélje csapatjával együtt való hazatérésre.
- És rábeszélte?
- Igen. Most Richárdot három nap óta üldözik. A Kárpátok közé menekült; ott lóval keresztül nem hatolhat. Anyád pedig itt rekedt a városban, s egyike azoknak, akiknek elfogatása el van rendelve.
- Az istenért! - kiálta Jenõ, helyérõl felugorva.
- Csak maradj a helyeden; még holnap reggelig semmi baj sincs. A város meg van már szállva katonailag, de polgárilag még nincs berendezve. Rendõrség, detektív, policáj még nem intézkedik. Az nem megy olyan hirtelen. Még most fenekestül fel van fordulva minden; még most kavaroghat a menekülni akaró elem alá s fel, egyik házból, egyik utcából a másikba; van reá huszonnégy órája. Akkor helyreáll a régi rend. Odáig járhat-kelhet idebenn, akinek féltõ az alakja, nincs, aki rá ügyeljen. Hanem a városból már most sem menekülhet ki, mert a sorompókat õrzik. És mindenkit letartóztatnak, aki nem a legújabb közegek által láttamozott útlevéllel jelenik meg. És még az sem segít, ha valaki ügyesen utánozna aláírást, pecsétet, bélyeget, mert vannak bizonyos titkos jelek az útleveleken, amiknek hiányáról a vizsgálók a gyanús menekülõkre ráismernek. Innen tehát kijutni emberi lehetetlenség.
Jenõ úgy érzé, mintha az egész emberi lehetetlenség Atlaszterhe nyomná kebelét. Forgott vele a világ.
- Nekem nagy keserûséggel kell ugyan családodra emlékeznem - folytatá Rideghváry -, hanem azért nem engedhetem, hogy atyád özvegye ily nyomorultul elvesszen. Íme, szereztem számára útlevelet; ha eljön hozzád, add át neki, ezzel bizton kijuthat; Lady Tankerwill nevére szól, anyád jól beszél angolul. Emellett semmi baj nem érheti.
Rideghváry olvashatá Jenõ meghatott arcvonásaiból, ellágyult tekintetébõl a bámulatot, melyet az ifjúban maga iránt gerjesztett.
- Kedves öcsém. Tudod, hogy engemet anyád és testvéreid mily kíméletlenül taszítottak el maguktól. De ez énbennem gyûlölséget nem hagyott. Meggyõzõdéseink különböztek, s én tisztelem az ellenkezõ meggyõzõdéseket. Politikai meggyõzõdésekért meg tudunk halni, ha kell, meg tudjuk egymást ölni, ha kényszerûség, de nem gyûlöljük egymást. Én azért meg nem feledkezem azon fogadásrul, amit boldogult atyádnak tettem, hogy családját védeni fogom, ahol lehet. Itt hagyom nálad ez útlevelet, a többit okosságodra bízom. Intézkedjél, hogy a legnagyobb szerencsétlenséget elfordítsd családodról.
Jenõ úgy fázott, mikor az útlevelet átvette. Félt anyja sorsát kezében tartani. Hátha elejti?
- Most szóljunk a te ügyedrõl, kedves öcsém - szólt Rideghváry, más tárgyra térve. - Azt hiszem, hogy te vagy még az egyedül családod tagjai közül, ki nem fosztott meg azon jogtul, hogy sorsának intézõ keze lehessek. Félre ne érts. Semmi oly ügyedbe nem avatkozom, mely érzelem dolga. Lényeges, egzisztenciális kérdésrõl beszélek. Te Bécsben maradtál a márciusi napok után, s ezzel eléggé kifejezted, hogy mit érzesz a mostani fordulatok iránt. A legbölcsebb közönyt. Magam is osztom azt; okos ember józan felfogással nem vetheti magát e felzúdult szenvedélyek közé; amidõn még azt megítélni sem tudjuk, hogy melyik szenvedély igazságos, annál kevésbé azt, hogy melyik lesz a gyõztes. Hanem azért egy lángész nem lehet arra kárhoztatva, hogy pályát veszítsen.
Jenõ meg volt hatva azáltal, hogy ily szigorú bíráló elmétõl lángésznek hallotta magát neveztetni.
- Azt jól teszed, ha a zivatar tényezõi közé sem ide, sem oda fel nem esküszöl; hanem azért lelked röptét elzsibbadni engedned nem szabad. A szerencsés véletlen azon helyzetbe juttatott, hogy egy éppen most megürült állomás betöltése iránt véleményadásom döntõ befolyást gyakorolhat. Képességeid feljogosítnak azon elõvéleményre, hogy e hivatás betöltésére legalkalmasabbnak higgyelek. Ez volna a szentpétervári nagykövetségnél az elsõ titkári hivatal.
Jenõnek nagyot dobbant a szíve rá.
Atyjától sokszor hallotta, hogy ez állomás, mint legfényesebb hely, Ödön bátyjának volt szánva.
- Pályának igen szép - folytatá Rideghváry -, az itteni felkavart világtól egészen távol esik; az ember menekülhet ez egész társadalomtól, melybõl fáj kiválogatni a barátait és ellenségeit, iszonyú alkut tenni kötelességek és hajlamok között. Amott mindezeknek fölötte állhatsz. Európai magaslat az, melyhez nem csapkodnak fel a vármegyei tengerviharok hullámai. És mindjárt elég fényes anyagi helyzet: tizenkétezer forint rendes fizetés és illõ reprezentacionális költségek. S aztán minõ jövendõ! Minõ messzelátó magaslat! Ez a hely nyitva áll számodra.
Jenõ lelke egészen elszédült e kápráztató ajánlatra. Ez több, mint amit valaha álmodni mert volna.
Rideghváry úgy tett, mint aki nem is figyel szavainak varázshatására. Óráját nézte, s azután hirtelen fölállt.
- Sokáig is idõztem nálad; bizonyos helyen már várnak reám. Arra, amit ajánlottam, ráérsz holnap reggelig válaszolni. Gondold meg a dolgot! Elhatározásod egész életedre kihat; azért érdemes ennek körülményeit minden oldalról megvizsgálnod. Tanácslom, hogy ha anyáddal találkozol, az õ tanácsait is kérd ki e tárgy fölött; meglehet, hogy õ nyomatékos ellenindokokat tud felhozni. Azokat vesd össze az én szavaimmal, s aszerint határozz. Jó éjt, öcsém!
Azzal magára hagyta.
Ó, de jól tudta azt a kegyelmes úr, hogy mi hatása volt szavainak a viaszkedélyû ifjúra! Dehogy fogja ez anyjának említeni ezt az ajánlatot!
Kivált, ha anyjának azt a levelét elolvassa, amit most Rideghváry kegyébõl megkapott.
Amint feltörte azt a levelet, nem a pénz érdekelte jobban, mint a mellé írt tartalom.
Anyjának saját írása volt az.
Kedves fiam!
Olvastam soraidat, mikben felszólítasz, hogy boldogságodban vegyek részt, és szeressem én is azt a némbert, kit menyasszonyodul megnevezsz. Ha a te szíved boldogsággal megtelik, annak a fölöslege az enyimet tölti meg. - Rangot, vagyont, születést nem számítok a boldogság tárgyai közé. - Ha választasz egy leányt az ismeretlen néptömeg közül, munkásnõt, becsületest, egyszerût, áldásom fogadd; büszke leszek rá. S ha választasz egy divatleányt, kinek rossz híre ismerõs világszerte, kacért, pazarlót, kérni fogom Istent, áldásul fordítsa jóra a rosszat, s engedjen boldognak lenned. Azt a nõt is elfogadom. - De ha nõül veszesz egy Plankenhorst Alfonsine-t, azt meg nem áldja sem Isten, sem anyád! Akkor tõlem örökre búcsút vettél.
A legkeserûbb döfés egy szerelmes szíven!
Tehát egy divatleánynál, egy kacér teremtésnél alábbra becsüli azt, akit õ imád. Akárkit, annak a „némber”-nek az utolsó cselédjét üdvözölné fia menyasszonyául, csak Alfonsine-t nem.
S mit vétett Alfonsine neki? Mit vétett Alfonsine bárkinek a világon?
A nõk túlságosak, ha egyszer politikai hevélyekbe keverednek.
De hát ott is legfeljebb Plankenhorstné ellen lehetne kifogása; Alfonsine ártatlan minden diplomáciai cselszövénytõl.
Eszébe jutottak Alfonsine szavai:
„Megtagadom érted hitemet, megtagadom családomat, megtagadom az anyámat!”
És eszébe jutottak a forró csókok, az õrjöngõ ölelések, mik e szavakat megelõzték.
Az nem törõdik anyja haragjával, anyja átkával: „Leszek földönfutó, leszek koldus, de veled megyek.”
És neki nincs-e bátorsága hasonlóan érezni, hasonlót mondani?
Hát õfölötte nagyobb hatalma van-e az anya indulatának, mint kedvese szerelmének? Ki parancsol itt? Az erõ vagy a gyöngeség? Nem gyöngeség-e a gyermek ragaszkodása anyjához, s nem erõ-e a férj szerelme nejéhez?
Hiszen te nem vagy már gyermek!
Az a másik anya milyen hideg gúnyolódással mondá: „Ön most semmi! Ön egy nem látott ember! Ki adna önnek feleséget? Tegye ön magát láthatóvá, s visszajöhet megint. Ha holnap, hát holnap.”
Minõ diadal volna e büszke, nagyralátó nõ elõtt mindjárt holnap megjelenni, s azt mondani neki:
„A holnap itt van, én is itt vagyok. Vagyok már valami, állok már valahol, ahol mindenki meglát.”
És azután eltávozni innen, messze, más égalj alá; ahova ez itteni zûrzavarból semmi sem fog követni, egyedül a boldogító szerelem. Itt hagyni civódó, dühöngõ pártfeleket, kiknek gerjedelmeiben sem innen, sem túl nem tudsz részt venni; kiknek küzdelme csak izgat, csak szomorít, aggállyal tölt el. Itt hagyni az egészet.
Amellett úrnak lenni; nagy befolyású, magasan álló, emlegetett tényezõnek a világban. Egyszerre egy nagy lépéssel foglalni el a pályát, melyen a nem hétköznapi emberek járnak.
Ah, ez a ragály lelkének minden érzelmére kiterjedt már. Szerelme égett, hiúsága ragyogott, félelme melegedett e lángnál.
El volt már határozva, hogy holnap reggel mit fog felelni Rideghvárynak, ez egyetlen, e legnagyobb jóltevõjének!
Sohasem fogja neki e szolgálatot elfeledni.
S ha anyja eljön, és minden varázshatalmát megkísérti is fia fölött - elõre el van határozva, hogy gyõzni nem fog. Tisztelet az anyai szeretetnek - egész a hitvesi szerelemig. Ott az a másik szerelem megy elöl. „Te férfi vagy, neked csak akarnod kell!” - mondá a leány. Jenõ azt hitte magáról, hogy eljött az idõ, amelyben meg fogja mutatni, hogy akarni tud!
Jenõ meghagyta inasának, hogy amint az a nõ, aki õt az utóbbi napokban több ízben kereste a szállásán, ismét eljõ, bejelentetlenül bocsássa be.
Azonban hiába várt. Anyja nem jött el.
Késõ éjig fenn virrasztott. Inasát többször leküldte a házmesterhez, megtudakolni, nem kereste-e õt ugyanazon asszonyság, ki többször kérdezõsködött utána a múlt éji órákban. Az nem jött vissza.
Azután csak ráadta magát, hogy lefeküdjék; de nagyon rosszul tudott aludni; mindenféle rossz álmok szüntelen felriaszták.
Alig várta, hogy reggel legyen. Az pedig így õsz utolsó napjaiban nagyon szeret magára váratni. Már a ködök is beálltak.
Anyja csakugyan nem kereste õt többet. Azt vagy elfogták, vagy kimenekült már.
Nem nyughatott, míg magának efelõl bizonyosságot nem szerez.
Amint nagyvárosi értelemben megreggeledett, értve alatta azt az idõt, amelyben preszupponálható, hogy egy szubalternus a büróséfjét nem háborítja többé a kávézásnál, bérkocsit hozatott (ma már az is kapható volt, még tegnap ágyút vontatni járt a gazdája), s Rideghváryhoz sietett.
Az volt hozzá a legelsõ kérdése:
- Nem tud ön valamit az anyámról? Máig sem jött el hozzám.
- Azt tudom. Már kimenekült. Az éjjel elfogták a zöldségárusnét, akinél rejtõzött; az bevallotta, hogy álruhában õ szöktette keresztül a zöldségeskerteken; ott kocsi várt rá, ezóta Pozsonyban van.
Jenõ keblét nagy lidércnyomás hagyta el erre a szóra. Tehát megszabadult az anyja! Tehát megszabadult az anyjától.
Most már akarhat.
- Aludtál egyet a tegnapi ajánlatomra? - kérdezé Rideghváry.
- Elhatároztam magamat. A követségi titkárságot elfogadom.
Rideghváry megszorítá a fiatalember kezét.
- Bizonyos voltam felõle. Hogy lásd, mennyire bíztam hozzád, milyen hitem volt józan felfogásod iránt, íme, itt van már nálam készen kineveztetési okleveled.
Azzal kihúzta a szekrény fiókját, s kezébe adta Jenõnek az iratot.
Jenõ el volt ragadtatva e szeretetre méltó gondoskodás által.
Hisz így csak a hajdankor tündérei szoktak gondoskodni választottaikról.
- Holnap fel fogsz esküdni, s azután egész nyugalommal intézd el ügyeidet itt Bécsben, oly módon, mint aki hosszabb idõre távol marad. Ami feloldani való viszonyod van, azt oldd fel, ami megkötni való van, azt kösd meg végképp.
Jenõ elértette a gyöngéd célzást.
- Ez nem fog méltóságod tudta nélkül megtörténni.
- Értelek. Tehát siess, ahova legelébb vágyaid visznek.
Plankenhorstné e napon nagyon korán készen volt a toalettjával; annak köszönheté, hogy Jenõ nem a fésülködõszobában rontott rá. Mert bizony rárontott volna ott is.
Nem is lehetne emberileg kívánni, hogy egy megszûnt kancelláriának extra statum fogalmazója, mikor egy elvesztett ezerkétszáz forintos hivatalból egyszerre egy tizenkétezer forintosba felemelkedik, ne a fejével törje be az ajtót, amelyen õt imádottjának anyja, mint tegnap fumigált kérõt, kicsukta.
Antoinette asszony mindazáltal úgy tett, mint aki csodálkozik.
Jenõ is gondolta azt; fog neki meglepetést szerezni! Egész aplombbal járult a delnõ elé, s jól kigondolt beszéddel kezdé:
- Asszonyom! Ön azt mondá: „Ha holnap, hát holnap.” A holnap, íme, itt van, s én vagyok már valami.
Szavainak bizonyítékául odanyújtá Antoinette asszonynak a kinevezési okmányt.
Plankenhorstné a kellemetes meglepetés mosolyával olvasá azt végig, s azután legszívélyesebben nyújtá kezét Jenõnek.
- Igen örülök rajta.
Jenõ érzé, hogy most egy kicsit meg kell mereszteni a nyakát. Most már az ember valami. Nagy valami.
- Szabad tehát a tegnapi kérdésemet újra feltennem?
- Már válaszoltam rá - szólt Plankenhorstné malasztteljes kegyességgel. - Kívánja ön, hogy Alfonsine-t értesítsem efelõl?
- Könyörgöm érte.
Plankenhorstnénak csak a szomszéd szobába kellett átlépni, hogy Alfonsine-t kézen fogva kivezesse.
Alfonsine zavarodottnak mutatta magát, s iparkodott úgy tenni, mint aki nem érti, hogy mit akarnak tõle.
Antoinette asszony pedig odavezeté Jenõ elé, s bemutatá neki az ifjút:
- Õnagysága, a szentpétervári követségi titkár úr.
- Áh! - Alfonsine most aztán üdvözlõ mosollyal nyújtá kezét Jenõnek, ki azt remegve fogadta.
- Csak tartsa ön meg - súgá kegyteljes mosollyal Antoinette.
Mely anyai jóságteljes kimélytelenségre Alfonsine hirtelen odaborult anyja keblére - valószínûleg arcának szemérmes elpirulását eltakarandó. Jenõ pedig sietett kezet csókolni leendõ napának, mire az Jenõ homlokának egy csókot adott - hideget, mint egy fakép.
Alfonsine nem volt többé rábírható, hogy lesütött szempilláit felemelje; most már võlegénye elõtt áll.
- Mikorra kívánja ön, hogy ismerõseinket értesítsük efelõl? - kérdezé Antoinette. - Holnapra, ugyebár? Délelõtt tizenkét órára? Eléggé sietek-e?
Ó, Jenõ nem talált elég erõs szavakat hálája kifejezésére.
- Tehát holnap tizenkét órakor. Ön jöhet hamarább is. Nemde, Alfonsine?
Itt ismét sora volt, hogy Alfonsine elrejtse arcát anyja csipkéi közé.
- No, felelj hát! Hisz ez a te dolgod.
Alfonsine alig hallhatólag bírt annyit rebegni, hogy „igen”.
Mikor úgy megzavarja a szemérmes lánykának az eszméit az a gondolat, hogy most férjhez kérik. Ez kegyetlenség!
Jenõ pedig túl boldoggá lett ettül a suttogó szótul. Még a kinevezési oklevelet is majd ott feledte Antoinette asztalán, mikor elment. Annak kellett azt utánavinni.
Legalább még egyszer megszoríthatá leendõ veje kezét a kegyteljes delnõ, s szemébe mondhatá:
- Büszke vagyok önre!
Jenõ most már rohant haza.
Úgy érezte, hogy most kezd el élni.
Az eddigi csak növényélet volt. Most lett már ember.
Ami vágyainak zenitjét képezte, egyszerre egy napon elérve mind a kettõ. Úr lett és férj. Irigylett úr, irigylett férj.
Az egész világ új alakokkal népesült meg egyszerre körüle.
Hanem valami mégis úgy borongott kedélyén.
Olyan volt az, mint ez az õszutói nap. A verõfény süt, de valami vékony köd fekszik elõtte, mely nem engedi, hogy tisztán ragyogjon és melegítsen.
Ez a ködborongás Jenõ boldogsága verõfénye elõtt az a folyton nyomasztó tudat volt, hogy anyja errõl semmit sem tud, az nem akarta, az nem örül ennek.
És õ hozzájutott ehhez a boldogsághoz, anélkül hogy megküzdött volna érte anyja ellenvetéseivel, anélkül hogy meggyõzte volna annak szeretõ szívét magával e szeretettel. Megszökött, bujdokolt elõle. Örül gyáván, hogy nem találkozott vele. Titokban örvend, hogy e harc el lett engedve szívének.
Valami nyugtalan szellem jár minduntalan mögötte, s büszkesége, boldogsága álmain keresztül suttogja szívébe ez ébresztõ szót: „Te gyáva!”
Hasztalan menti magát e nyugtalanító kísértet ellenében azzal, hogy hiszen annak örül, hogy anyja megmenekült. „Hazudsz! - súgja neki az igazmondó öntudat. - Annak örülsz, hogy te menekültél meg az anyádtól.”
Az est közeledte még nyomasztóbbá tette ez önvádat. Nem tudott honn maradni. Felkészült, hogy kimegy valahová. Pedig ezen a napon nem sok szórakozás kínálkozott Bécs utcáin és mulatóhelyein.
Mikor tükre elé állt, hogy nyakkendõjét megigazítsa, egyszerre visszatántorodott.
Az a rettegett rém, aki egyre szívébe suttogá e szót: „te gyáva!” - most egyszerre alakot, arcot öltve, támad elé. Édesanyját látja belépni a szobába.
- Anyám! - kiálta a rémület fojtott hangján az ifjú.
Ó, nem az az alak állt elõtte, akitõl õ rettegett, akit õ úgy várt, mint büszke, parancsoló tekintetû úrnõt. - Egyike a golgotai alakoknak, kik ott roskadoznak a keresztfa tövében, halavány, kíndúlta arccal; szemekkel, mik már elpazarolták könnyeiket; a fájdalom élõ kifejezése. Ez volt az õ anyja.
És e pillanatban meg lehetett elégedve szívével az ifjú. Nem jutott eszébe, hogy ez a nõ az õ nagyravágyását, az õ szenvedélyét megtámadni jõ ide, csak az jutott eszébe, hogy anyja a veszély tûzhelyén jár.
Megölelte õt, mintha ölelésével akarná eltakarni, hogy meg ne lássák e drága alakot.
És érezte arcán anyjának égõ, lázas csókját. Ó, ez nem olyan csók volt, mint azé a másik anyáé!
- Hogy jössz ide, édes, kedves anyám?
- Nagy útról jövök.
- Nekem azt mondták, kimenekültél, s már Pozsonyban vagy.
- Úgy volt. Három nap hasztalan kerestelek; aztán felhagytam a reménnyel, hogy megtaláljalak, s elhagytam e várost. Hanem Pozsonyban hallottam valamit, és az visszahozott.
- Te visszatértél!
- Hogy veled beszéljek.
- Ó, minek tetted azt? Hiszen ha tudattad volna velem, én mehettem volna oda, ahol te vagy. Miért nem parancsoltál velem?
- Ó, fiam, én nem parancsolok. Én nem tanultam azt. Könyörögni jöttem hozzád. Ó, ne félj tõlem. Ne nézz engem kísértetnek, ki közéd és vágyaid közé áll. Nem akarlak én lebeszélni semmirõl, amit te elhatároztál magadban. Csak könyörögni jöttem hozzád.
- Anyám, ne szólj ezen a hangon, kérlek!
- Bocsáss meg érte! Nem akartalak keseríteni. Nehány nap elõtt még voltak követeléseim fiam iránt; ma már nincsenek. Akkor írtam hozzád egy levelet, megkaptad-e? Büszke, sértegetõ levél. Tépd össze! Ne emlékezzél rá többet! Azt egy haragos asszony írta. Az a haragos, büszke asszony nincs többé. Minket igen nagy csapások aláznak meg, és azoknak még nincsen vége. Ó, én nem vagyok más, mint egy gyászoló özvegy, ki fiainak megásott sírja elõtt könyörög, maga sem tudja, kinek. Talán a sírnak, hogy ne kívánjon megtelni.
- Ó, édes jó anyám, hiszen fiaid élnek!
A nõ szeme a könnyek között villámokat lövellt e szóra. Megragadta Jenõ kezét hevesen.
- Tudod, hol élnek? Az egyik most tör utat magának a Kárpátokon keresztül hazájába. Elõtte, mögötte, körüle üldözõk; alatta a tátongó hegyszakadék, az áradt hegyfolyam, felette a vihar és a keselyûk. Ha el nem fogják, ha éhen nem vesz, ha folyamok el nem nyelik, talán a csatatérre menekülhet. Ott várja õt már a másik fiam, vezetõje egy csapatnak. Tudod, kikbõl áll ez a csapat? Gyermekekbõl, kik anyjaiktól megszöktek, és családapákból, kik nõt, gyermeket elhagytak. Valami rettenetes láz ûzi valamennyit a halál mezejére. Ott el fognak veszni valamennyien.
- De hát miért kell nekik elveszniök?
- Mert nagyon fáj nekik a szívök, s nem tudják másként meggyógyítani.
- De hátha gyõzni fognak, anyám?
- Fognak! Az istenre mondom: fognak! De az nekik nem fog használni semmit. Csak nagyobb veszedelem támad belõle. Csodákat fognak tenni, kényszeríteni fogják a világot, hogy õket tisztelje, ragyogni fog csillagzatuk az egész elsötétült Európa fölött. Annál rosszabb rájuk nézve. Ítéletük már ki van mondva, megpecsételve a világ minden hatalmasai által. Ha meghalnak egy ütéstõl, jó; ha nem, kapjanak másik ütést, és annyit, amennyi elég lesz nekik, hogy meghaljanak. Pozsonyban tudtam meg ezt elfogott leveleikbõl. Ez hozott vissza. Engedd meg, hogy leüljek nálad; nagy utat tettem, és sokat gyalog.
- Ó, szegény jó anyám!
Jenõ leülteté anyját maga mellé a pamlagon, és átölelte vállait.
- Hogyne jöttem volna vissza, hogy még egyszer lássalak utoljára az életben.
- Ó, ne mondd azt!
- Messze fogsz menni tõlünk, s jaj nekünk, mikor ismét visszatérsz. A büszke emberek már sorakoztak, és kifõzték, hogyan álljanak bosszút az anyjukon, aki õket megfenyítette.
- Kik azok?
- A te barátaid. A te pártfogóid. Nem szidalmazom õket, ne félj. Õk jobbat akarnak veled, mint én. Én elvesztenélek, õk megmentenek. Én sötét, zord, örömtelen életet készítenék számodra; õk neked boldog szerelmet, fényes pályát adnak. Jobban szeretnek, mint én. Nem versengek velük. Nem, fiam! Igazad van neked és nekik. Mi õrjöngõk vagyunk, kik egy semmiért, egy gondolatért, egy álomképért mindenünket odaadjuk; megkínozzuk magunkat, és meghalunk: Ne érts meg bennünket soha! Légy boldog ember! Eredj azokkal, kik most elindulandnak a minden oroszok birodalmába szövetséget keresni felháborodott hazájuk ellen. Mind magyarok õk, s bizonyosan mindannyinak úgy fáj a szíve, mint neked, midõn legfélelmesebb ellenségüket meghívják tulajdon anyjuk, tulajdon testvéreik ellen. És mégis megteszik, mert erõs meggyõzõdésük, hogy az anyát, a testvért meg kell hódítani. A Baradlay-címeren két nagy folt esett. Ödön és Richárd nevei. A te neved be fogja azt aranyozni. Minõ fényes cáfolat lesz az a világ elõtt, ha hirdetni fogják: a két hûtelen Baradlay ellen tulajdon testvérük, a harmadik indult el meghívni a nagy hatalmú szövetségest.
Jenõ arca sápadt lett, mint a szobor; merev tekintettel bámult maga elé. Ezt neki nem mondták elébb. Pedig bizony magátul is rájöhetett volna.
- A kimenetel nem kétséges, bizonyos - folytatá Jenõ anyja, látnoki tekintettel bámulva a gyertya világába. - Mi el fogunk veszni. De te megmaradsz. Két hatalom ellen meg nem állhatunk. Ha mind vasból volnánk is, eltemetne bennünket a ránk ömlõ láva. Bátyáid majd elesnek itt-amott. A halál olcsó. Te boldog ember leendsz, és új családot alapítasz. Te maradsz a Baradlay családfõ. Szép nõ irigyelt férje leendsz. Felejthetlen szolgálatokért fényes kitüntetésekkel jutalmazva. Magas, elõkelõ férfi. Az új korszak leendõ büszkesége.
Jenõ megannyi nehéz követ érzett fejére hullani e keserû dicsõítés szavaiban.
- Hozzád jönnek majd könyörögni sokan az alacsony emberek közül, kiknek olyan porban mászó panaszaik vannak. Sok jót fogsz tehetni. Tenni is fogsz, tudom; mert jó, kegyelmes szíved van. Azok között, kik hozzád mint nagy, hatalmas úrhoz folyamodni jönnek majd, fiam, el ne felejtkezzél az én kérésemrõl. Lásd, én siettem hozzád a legelsõ folyamodással.
Ó, mennyire megalázva érezte magát az ifjú. Hiszen ha gúny volna az, amit anyja mond neki; de való!
- Nem magamért, nem testvéreidért könyörgöm hozzád. Minket a mi végzetünk majd utolér. S ha utol nem érne, hidd el, szemközt megyünk rá. Richárd bátyád nõtlen, nem marad utána senki. De Ödön bátyádnak két szép fia van. Az egyik csak most egy hónapja született. Bizonyos az, hogy nagy szolgálataidért fényesen lész megjutalmazva. Bátyáid vagyonát majd el fogja kobozni a hatalom. És azt akkor majd mind te nyered meg.
Jenõ rémülten szökött fel helyébõl, mint Saul, mikor a próféta lelkét eléje idézte az endori bûvésznõ.
Anyja folytatá:
- És majd akkor, midõn gazdag és hatalmas fogsz lenni, midõn egyedül fogod bírni mindazt, amit most együtt bírunk veled; midõn boldogságod fényében úszni fogsz, fiam, emlékezzél ez órára, anyád könyörgõ szavára; fiam, bátyád gyermekeit koldulni ne engedd!
- Anyám! - kiálta fel magánkívül, keservtõl agyonkínozva a legkisebb testvér, s odarohant íróasztalához, kirántotta fiókjából kinevezési oklevelét, s darabokra szaggatva szórta azt el maga körül.
S aztán sírva borult anyja ölébe.
- Én nem indulok el azon az úton.
Ó, az leírhatatlan öröm volt, amivel e szavakban anyját megajándékozá. Hogy ölelte, hogy csókolta gyermekét, ezt az utolsót, ezt a legjobban szeretettet.
Nem félt neki megmondani, hogy õ a legkedvesebb gyermeke mind a három között.
- Ugye, velem jössz, fiam?
- Anyám, veled megyek.
- Téged nem bocsátlak harcolni; te velünk maradsz. Vigasztalónk leszesz. Én azt akarom, hogy te élj; én azt akarom, hogy te boldog ember légy. Ugye, megengeded nekem, hogy én azt remélhessem, hogy te boldog ember fogsz lenni?
Jenõ nagyot sóhajtott. Eszébe jutott valami, aminek most már vége. Még átlátszó a víz, amelybe elmerül az; de már halva van. Az álmodott boldogság képe.
Nem felelt semmit, csak megcsókolta anyját. A kínált áron nem akart boldoggá lenni. Más áron pedig a boldogság nem kínáltatott.
- Siessünk innen, mentül elébb!
Eszébe jutott az útlevél.
- Itt várt számodra az útlevél, anyám, ha tegnap jöttél volna. Ma ismét hasznát veheted.
- Ki adta neked ezt az útlevelet? - kérdé Baradlayné.
Jenõ gondolkozott, hogyan ne említse azt a nevet.
- Családunknak egy régi ismerõse; ugyanaz, ki e kinevezési oklevelet szerzé számomra.
- S hiszed, hogy én e kézbül elfogadok valamit?
Baradlayné a többi papírrongyok közé veté az eltépett útlevelet. Legyenek együtt.
- Mit tettél? Most hogyan menekülsz? Minden út, minden kijárat õrizve van.
A delnõ büszkén emelé fel most már diadalmas arcát.
- Mintha nem tudnék túljárni valamennyinek az eszén! Vedd köpenyedet, fiam! Elviszlek én magammal úgy, hogy emberi szem meg sem láthat.
És másnap hiába várta a kegyelmes úr az új követségi titkárt, hogy elvezesse a felesküvésre; hiába várta örömanya és menyasszony és meghívott vendégsereg a võlegényt a gyûrûváltásra; nem jött az többé elõ.
Bizony magával ragadta a harmadik fiát is az a rettenetes asszony.
Merre tûnt el, hol mehetett ki a szoros õrizet közül, sohasem találta ki senki. Hiszen minden útja el volt állva.
Arra a gondolatra nem jött senki, hogy ilyenkor a Duna folyama is jó országút olyan emberek számára, akiknek van szívük éjjel, sötétben, sûrû köd alatt egypár vakmerõ halász evezése mellett egy keskeny csónakon a hullámokra bízni életüket.

ELÖL VÍZ, HÁTUL TÛZ
De most merre?
Ez volt a menekülõ huszárcsapatra nézve az élet-halál kérdés.
Útjukat állja egyfelõl az egész hadsereg, melynek zászlói közül a magukét kiragadták; másfelõl két folyam, a Duna és a March; azután egy hegylánc, a Kárpátok. Ahol út és emberlakta hely van, ott megrakva minden helység a fõhadsereghez sietõ katonasággal; amerre pedig szabad a tér, ott nincs sem út, sem hajlék megpihenésre, sem egy falat kenyér.
Másfél óra hosszat ügetve mentek folyvást egy dûlõúton elõre, melyrõl tudták, hogy a Dunához vezet.
Akkor elhajtotta a szél a felhõket, s amint megszûnt az esõ, kezdték tájékozni magukat.
Jobbrul meglátszott a Duna. Tükre fekete volt a fölötte elvonuló felhõtõl.
A jobb parton látszott egy leégett révház, melyet öt nappal elébb még a stájer vadászok védtek a horvát csapatok ellen, s a harcban elpusztítottak.
Ide irányította csapatját Richárd.
A puszta épület kormos falait nem õrizte senki, a tágas udvaron elfért az egész lovasság.
- No, fiúk! - monda Richárd, maga körül gyûjtve legényeit -, most rátérünk arra az útra, amelyiken vagy hazajutunk, vagy a pokolba. Jól tudjátok magatok is, de azért én is elmondom, hogy amit csak ember valaha kiszenvedett, az mind elõttünk áll sorban, néhol csoportban is. Futnunk kell éjjel és nappal, úsznunk vad és szelíd vizeken keresztül, hegyeket megmásznunk, szemünket le nem hunynunk, koplalnunk, verekednünk; amelyikünk kidûl, az elveszett; ha elfognak bennünket, fõbe lõnek. Én tehát nem mondom senkinek, hogy jöjjön velem, hanem megyek elõre. Nem nézek hátra, nem számlálom meg, hányan jönnek velem abból a kétszázhúszból, akibõl a század állt még tegnap este. Nem esküdtetek meg senkit. Sötét van; aki másra gondolta magát, elmaradhat, visszatérhet. Hanem ha egyszer a nap feljön, akkor azután, aki odáig velem jött, az készen legyen rá, hogy a csatatér törvénye alatt áll, és megtesz mindent, amit én parancsolok, zúgolódás, morgolódás nélkül. Most tehát utánam, akinek tetszik! Jön az elsõ próba!
Az elsõ próba nagyon alkalmas volt arra, hogy valakit, akinek a szíve nem dobog az igazi helyén, rögtön megtérítsen. Richárd kapitány gázlót keresett a Dunán keresztül.
Korábbi táborozási hadgyakorlatokból jól ismerte a környéket, a Duna medrét zátonyaival, sekélyeivel; neki és vén huszárjainak játék volt a Dunán átkelni híd nélkül; hanem az ifjabbaknak aligha nem jutott valami eszébe, mikor felnéztek a futó csillagra, mely éppen akkor hullott alá az égrõl, mikor a legelsõ paripa csülökig kezdett gázolni a vízbe - s elõttük állt az egész széles, sötét folyamtükör, melyet nyeregben ülve, fegyverzetestül kellett átszelni.
Pedig ez még csak játék! Mentül szélesebb a víz, annál lassúbb a folyása, annál sekélyebb a medre. A két part között három zátony fekszik; azokat a víz csillámáról felismeri a vezérlovag, s míg azokon végig csak gázolni kell a vizet, a közöttük fekvõ mélyebb folyáson igyekezve úsznak át a lovak.
Ha valaki nézné ezt a képet, a sötét víz tükrén egy ezüstszegélyû óriáskígyót látna átkanyarogni. A lovak fejei s a lovasok derékig emelkednek ki a vízbõl, kettesével egymás mellett, hosszú sorban.
A túlparton egy fiatal nyárfapagony fogadja a menekülõket. Annak egy tisztásán összegyûjti Richárd követõit.
- Most számláljuk meg, hányan vagyunk!
Az õrmesterek számba veszik a legénységet.
„Kétszázhúsz!”
- Lehetetlen! - mond Richárd. - Hiszen kettõt az elõõrsön hagytunk.
- Már itt vannak - szólal meg egy dörmögõ hang, melyben Pál úr borízû hangjára ismer Richárd.
- Te vagy az, Pál? - szól a kapitány megörvendve. - Utánunk találtál?
- Ismerem az esze járását.
- No, az derék volt tõled. Mi hír a táborból?
- Mikor én eljöttem, a vasasok felkerekedtek, s lehúzódtak a város felé, mintha csak ki akarnának bennünket kerülni; akkor aztán én is azt gondoltam, hogy nekünk már itt nincs mit strázsálnunk, gyerünk, öcsém, a többiek után.
- Nem vettél észre semmi zajt?
- Semmi nesz sincs. Az esõ sorban kioltotta az õrtüzeket.
- Hová lett a hadnagy és zászlótartó?
- Azok nem értettek velünk egyet; elzártuk õket egy kriptába.
- Élve?
- Igen. Fel van írva az ajtóra, hogy ott vannak, értük mehet, akinek kellenek.
- Engem is oda zártatok volna, ha veletek nem jövök?
- Igen. Halva.
- Miért halva?
- Megbecsültük volna vele.
- Köszönöm. Megszolgálom. Most tegyétek le a kezembe az élteteket, amint én az enyimet a tietekbe adom. Vedd kezedbe a zászlót; te fogod ezentúl hordozni. Álljatok körülem!
A huszárcsapat négyszöget alakított, melynek közepét Richárd foglalta el a zászlótartóval.
A láthatár keleti oldalán halványsárga vonal kezdte el különválasztani az eget a földtõl; de még inkább jelenté a reggel közeledését a távoli ágyúvillogás; az ostromtelepek megkezdték munkájukat a torlaszok ellen. Virrad!
A sápadt reggelfény s a tûzvillanások mellett esküdött kétszázhúsz ember, egy sárguló erdõ közepett vezére szavára vas engedelmességet, vak bátorságot, végelszánást - egész a hazajutásig.
Mikor a nap tûzveres hegyként kiemelkedett a hegyek mögül, akkor látták, hogy a középen lobogó zászló - ama háromszínû.
Elõre!
- Félnapi egérutunk van - monda Richárd bajtársainak -; aki legközelebb észre fogja venni eltûnésünket, az Palvicz Ottó, a vértesek õrnagya. Üldözni fog bennünket azon az úton, amelyen menekültünk, s csak itt fogja észrevenni, hogy átúsztattuk a Dunát. Nehézlovasság ezt nem csinálja utánunk. Vissza kell kerülniök a hajóhídig, hogy a túlsó partra átjöjjenek. Azalatt mi félnapi járóföldet nyerünk elõttük. Ha késõ estig folyvást nyeregben ülünk, akkor üldözõink minden erõfeszítés mellett sem érik el, hogy utunkat elvághassák. Ez az elsõ nap feladata. A többit majd megtudjuk késõbb.
Richárd minden nála levõ pénzét kiosztá a legénység között azzal az utasítással, hogy bárhova szórja is õket széjjel a viszontagság, élelmiszereikért megfizessenek, a népet ne zsarolják.
Azzal megindultak a nyárerdõbõl elõre, utat keresni. A legközelebbi dûlõút egy magányos úri kastélyhoz vezette õket.
Az a kastély egy cseh fõnemes birtoka volt.
Csak az úrnõ volt honn.
Férje a koruna cseszka pártjához tartozik.
Richárd maga beszélt az úrnõvel, mire a legénység pálinkát, kenyeret, füstölt húst kapott, valamint koszorúba fonott szénát és abrakot lovai számára.
Két óráig pihentek itt. Richárd az úrnõtõl egy részletezett térképet kapott, melyben minden dûlõút fel volt jegyezve egész a morva és magyar határszélig. Erre volt legfõbb szükség!
Egy erdõkerülõje az úri kastélynak vezette el félreutakon az egész csapatot a legközelebbi erdõségig. Ott ismét szerencséjükre bízta õket, s a menekülõ hadfiakat elnyelte nemsokára az erdõhomály és a korán beálló õszi éjborongás.
Amint egy hegyhátra felkapaszkodtak, Pál úr figyelmezteté Richárdot a hegytetõkön itt-amott kigyulladó tüzekre.
- Ez nekünk szól - monda Richárd. - Jeltüzek azok, amikkel szökésünket tudatják.
Nemsokára láthatták, hogy a jeltüzek nemcsak hátuk mögött, hanem elõttük is kezdenek sorba fellobogni. Az egész vidék mind a határszélig fel lesz ez éjszaka ellenük zajdítva.
Egy máglya a hátuk mögött hagyott ellenkezõ hegyoldalon az egész messze tájt megvilágítá, amelyen éppen keresztüljöttek.
Richárd távcsövével kiveheté, hogy a tûz világánál lovas alakok haladnak keresztül.
- Nyomunkban vannak! Sokkal hamarább, mint hittem. Most aztán nincs tanakodni való idõ.
Hogy utat veszítsen, egy mély völgynek vette irányát.
Ismerte azt a völgyet korábbi hajtóvadászatokból; egyik osztrák oligarcha birtokát képezte az. A völgy oldalán szabályozott hegyi patak fut végig, mely alant roppant medencét táplál vizével. Annak egy része halastónak van elrekesztve, más része hét kõre dolgozó malmot hajt, s koronkint rétöntözésre is használtatik.
Richárd úgy okoskodott, hogy ha õ e malmon egyszer túl lesz, annak a vízgátját elszakítja, s a vizet ráereszti a völgyre. Akkor aztán nincs az a lovas, aki azon a völgyön keresztül tudjon hatolni az õ nyomában, kivált ha Palvicz jön utána nehézlovasaival, azok bizonyosan benne maradnak a posványban.
Hanem egyre nem számított - arra, hogy ami szolgálatot õ szándékozik megtenni Palvicz Ottónak: ugyanazt megtehette már valaki más õneki.
Mikor a völgykanyarulatnál a malom tájékára értek, Pál úr vágtatott vissza az elõcsapattal, jelentve, hogy az egész völgy tele van vízzel, a gát keresztül van szakítva elõttük. A molnár azt mondja, hogy az uradalmi erdész vágatta azt keresztül ezelõtt egypár órával. Tehát bizonyosan az õ feltartóztatásuk végett történt az.
Richárd a malomhoz lovagolt. A völgy egészen víz alatt állt már. S a vízen csak egy keskeny cölöpös gát vezetett keresztül, az pedig kétölnyi szélességben le volt bontva, úgyhogy csak a cölöpök álltak ki a vízbõl.
Richárd nem veszté el hidegvérét.
- Nem baj ez. Le kell venni a malom kapuit, keresztülfektetni a cölöpökön, s mindjárt lesz hidunk.
Intézkedését rögtön foganatosították. A malom kapui elõhozattak, s áthidalták velük a gátrést.
Hanem a lovak nem akartak rámenni a hídra.
- Félnek tõle, mert fehér - mondta Pál úr.
- Be kell hinteni sárral - parancsolá Richárd.
- Nem jó lesz. Akkor majd nem tudjuk meggyújtani.
- Igazad van, Pál. Ha magunk átmentünk rajta, meg is kell gyújtanunk, hogy más ne használhassa. Találsz a malomban degetet.
Azt csakugyan talált Pál úr, egy hordóval. Végigönték s elmázolták a rögtönzött hídon.
Most aztán éppenséggel nem akart rámenni egy ló sem. A degettõl csúszott a patkója, s a tompa dobogástól visszarettent.
Pál úr káromkodott, mint egy pogány.
- Bizony itt nyomnak bennünket.
- Dehogy nyomnak - biztatá Richárd. - Mi ketten szálljunk le a lórul. Egyikünk biztatja hátul, másikunk vezeti a kantárnál fogva, mindenki lován maradjon.
Ez volt aztán a pogánynak való munka. Egyenkint vonszolni át minden ijedezõ, kapálózó lovat a dobogó hídon. A paripa, amint meghallotta a dübörgést lába alatt, horkolt, tombolt, ágaskodott; a rajta ülõ káromkodott. Pál úr könyörgött neki minden szentekre; Richárd nyûtte rajta hátulról a rõzsekarókat, csak úgy csattogott. Így vittek át minden lovat.
No, ezt a lármát meghallhatta, aki csak élõ emberszámot tett abban a környékben.
Nem is veszett az kárba; rövid idõ múlva kigyulladt a jeltûz annak a hegynek a tetején is, ahonnan a többi jeltüzet észrevették. Üldözõik már odáig értek a nyomukon. Bizonyos, hogy erre a lármára csak utánuk találnak.
Richárd és Pál úr facsaró víz volt már az izzadságtól.
- No, kapitány uram, én ma leszolgáltam a purgatóriumból a fele kapitulációt - monda az öreg, mikor már mind átvonszolták a lovasságot. Csak harminc vezetékló volt még hátra harminc vitézzel.
- Trombitaszót hallok a hátunk mögött - monda az egyik legény -, jó volna tán a vezetéklovakat hátrahagynunk, s akik átmehetünk, mennénk tovább.
- Csak fogadjátok az én parancsomat - monda Richárd -, a lovak közül egyet sem szabad elhagyni; mindenki együtt maradjon. Senki elõre ne menjen!
A vezetéket is áthurcolták egyenkint.
A trombitaszó most már egészen közel hangzott a völgyben, s a sötéthez szokott szem kiveheté a közeledõ fehér köpönyegeket.
Richárd valamit súgott Pál úr fülébe, mire az két legénnyel eltávozott a gát mentében.
Azután meghordatta Richárd a rögtönzött hidat száraz gallyakkal, a maradék kátrányt ráöntötte, s azzal üszköt dobatott bele.
Mikor a láng fellobogott, már akkor színrõl színre láthatá egymást a két csapat.
Richárd felugrott lovára, s parancsot adott lovasainak az indulásra. „Csendben és vigyázva a keskeny gáton végig a völgy mentében!”
Õ maga leghátul maradt.
Amazok ott túlnan nem jöttek a szokott zárt rendben. Az üldözés alatt nekik is úgy felbomlottak a soraik, hogy óra járásnyira voltak elszórva egymástól; négyötöde az ezrednek itt-amott elmaradozott.
Azok között, akik a nemes hajtóvadászatban legközelebb érték a kergetett vadat, ott volt Palvicz Ottó maga. Jó telivér lova gyõzte az üldözést. Húsz óra hosszat tartott az már pihenés, etetés nélkül.
Nem is igen volt Palviczcal több húsz embernél. A többi még ki tudja, mikor érkezik.
Hanem ennek a húsz embernek az élén mégis odalovagolt Palvicz Ottó az égõ hídhoz, s megkísérti a lovát nekihajtani. A paripa megtagadja a tûzbe ugratást.
Palvicz ekkor átkiált Richárdra:
- Baradlay Richárd százados!
- Itt vagyok, Palvicz Ottó õrnagy!
- Add meg magad kényre-kegyre!
- Jöjj ide, és fogj el!
- Azt meg is teszem, bizonyos légy felõle.
- De ma nem.
- Még ma bizonnyal. Addig meg nem pihenek.
- Megpihentet ez a mocsár.
- Egy óráig. Egy óra alatt betömetem a rést, s ismét sarkadban vagyok, nem menekülsz meg tõlem.
- Majd meglátod.
E szóváltás alatt a halastó tájáról harsogó moraj hangzott, mint mikor vízzuhatag omlik alá, s Palvicz Ottó észrevevé, hogy egy új áradat rohan a gátrés felé, mely azt szélesebbre kezdi szakítani.
- A halastó zsilipjét is felhúzattam - monda Richárd -, nem fogod te ezt a rést egy óra alatt betömetni.
Palvicz Ottó látta, hogy Richárdnak igaza van.
- Azt látom, hogy nem jutok hozzád, hanem ha gavallér ember vagy, maradj a helyeden, s vívjunk meg a tûzön-vízen keresztül, ahogy derék katonákhoz illik. Elfogadod a pisztolyt?
- Elfogadom.
- Lövünk egymásra addig, míg egyikünk a lórul lemarad.
- Nem bánom; hanem elébb a katonáid menjenek a lõtávolon kívül; minek lõnõk meg egymás helyett ezeket a derék fiúkat?
- Igazad van. Jobbra át!
- Balra át! Indulj!
A két vezér a zuhatag két partján maradt, mely fölött recsegõ lánggal égett a híd; jó világítás egy éjjeli párbajhoz.
Fehér köpönyeg volt mind a kettõn, jó céltábla. Kétszer lõttek egymásra; Palvicz golyója Richárd csákóját fúrta keresztül, míg Richárd ónja Palvicz mellvértjén ütött horpadást.
- Újra töltsünk! - kiálta Palvicz. Hanem már ahhoz nem volt sem idõ, sem alkalom. Pál úr a halastó zsilipjét kiveté helyébõl, s az egész víztömeg nekizúdult a malomgátnak, az égõ hidat cölöpöstül beledöntötte a mocsárba; egy perc alatt sötét lett, s a két ellenfélnek menekülni kellett jobbra-balra a rohanó ár elõl.
- Holnap folytatjuk! - kiálta át Palvicz Ottó.
- Ott leszek! - viszonzá Richárd.
A mocsár, mely egy perc elõtt még vérveres volt, mint a Phlegetón, most fekete lett, mint a Sztüx.
Ez fél napig vissza fogja tartani az üldözõ lovasságot, azalatt tovább menekülhet Richárd futó csapatja.
Csakhogy most már fel van lármázva ellenük az egész vidék. A legközelebbi faluban, melyet elérnek, már megtagadják tõlük a parasztok az élelmet. „Ti nem jó járatban vagytok” - mondják nekik, s odább kell menniök étlen, mert rabolni nem akarnak.
Egy híd elõtt már kaszás népfölkelés fogadja õket, s megtagadja az átkelést a hegyi folyamon.
- Kapitány uram! Ahogy Bécsben az apácaklastrom elõtt tettünk!
- Nem szabad - mond Richárd -, a föld népével nem verekszünk.
Azokat ugyan egy sor lövéssel is szétriaszthatta volna, de inkább más utat vett, s kétórai kerülõt csinált.
Nem akart vért ontani, míg hazájába nem ér.
Enni sehol sem kaptak már, a nép mindent eldugott elõlük.
Délfelé egy kocsmában jutottak egy egész kenyérhez és pálinkához.
A kenyeret maga Richárd felosztá annyi darabra, ahány embere volt, s kiosztá közöttük, mint az Úr vacsoráját. Egy korty pálinka a kenyérhez; ez volt minden ebédjük. Mint a hajótörötteknél, kik egy tutajon menekülnek a tenger hátán.
Délután ismét egy patakmalomhoz jutottak; az éppen haricskát õrölt.
Eldorádó ez! Haricskapuliszka lesz itt minden ember számára! Lukulluszi vendégség! Nincs ugyan hozzá se zsír, se szalonna, de fejedelmi lakoma az magában is. Ki ne ismerné az ízét; mikor vadászaton elfogyott minden eleség, s aztán a jó sors egy juhászkunyhóhoz vezetett, ahol volt minden: víz és haricskaliszt.
A huszárok lenyergeltek, egy rész a lovak vasalásához fogott, másik a konyhához látott, roppant kondérban kavargatva a fakóbarna liszttömeget, mely különös szakácsmûvészi vegytan folytán, a víz hozzájárultával lassankint egy tömör egésszé idomul, amit úgy neveznek, hogy puliszka.
Richárdnak azalatt, míg a lakoma készült, gondja volt az elõõrsöket kiállítani, nehogy meglepessenek.
Mikor készen volt a puliszka, rúdra vették a vaskondért, s mert abban estig sem hûlt volna meg, leterítének a gyepre tizenkét huszárköpönyeget; s a nagy fakanállal kitálalák tizenkét részre a párolgó fõzeményt, amihez még a farkaséh sem közeledhetett volna azon forrón.
Mikor aztán éppen neki akartak telepedni a fehér köpönyegnek, mely egyúttal abrosz volt és tál, jönnek vágtatva az elõõrsök: „Rajtunk vannak a vértesek!”
Hirtelen nyergelni és lóra kapni! A forró puliszkát belecsavarintani a köpönyegbe; azt átvetni a nyergen! Még csak bele sem kóstolhattak.
Zengett is az erdõ a sûrû áldástól!
És mármost megint elõre, ahogy a ló bírja!
Most már nem kereste Richárd, merre van út, csapás - hanem amerre a napkeletet tudta, a rónán keresztül: mezõkön, tarlókon, szántott földeken át, hogy a hab csorgott a lovakról kétfelõl.
- Minden lovunk itt vész! - dörmögé Pál úr a háta mögé, mikor a szétziláltan futó csapatra visszatekintett.
Egy-egy ló ki is dûlt; annak a lovasa felkapott a vezetékre. Jó volt azokat elhozni. S aztán igyekezett az elmaradozó a többieket utolérni.
Hanem az üldözõ csapat sem volt jobb állapotban.
Bár ily közel beérte ellenfelét, az egyenes úton nyomába szelve annak, ki kanyarogni volt kénytelen; itt a szántóföldeken keresztüli futtatásban nem állta ki vele a versenyt.
Richárd jól számított erre. A nehézlovasság csak léptetve tudott haladni a süppedõ talajban, míg õk kocogva gyõzték.
Mégiscsak amazoknak kell elébb kidûlniök.
Richárd leghátul maradt, hogy egyetlen emberét se veszítse el. Ha valamelyiknek valami baja történt, segített rajta.
Így került össze másodszor is Palvicz Ottóval.
A vértes õrnagy messze háta mögött hagyta utolsó kísérõjét is. Õ egyes-egyedül rugaszkodott Richárd után.
Richárd hátra-hátranézett rá, s engedte magához közelebb jönni.
Egyszer aztán oly közel jutottak, hogy egymás szavát meghallhatták.
- Állj meg egy szóra! - kiálta Palvicz.
- Így is meghallom - felelt Baradlay.
- Ha bátor vagy, ne fuss elõlem!
- Pedig leszek olyan bátor, hogy egészen elfutok elõled.
- Az gyávaság. A hátadat látom!
- Majd lesz még megfordítva is.
- Nem mersz velem megverekedni.
- Nem akarok. Azalatt, míg mi verekszünk, a te csapatod utolérhetné az enyimet.
- Úgyis utoléri.
- Gondolod?
- Bizonyosan tudom. Ti balgák! Látjátok ott azt a füzes vonalt? Az ott a March partja.
- Ismerem.
- Ott meg vagytok szorítva.
- A Duna sem szorított meg.
- A Duna még jó ember, de a March rossz ember. Azt te nem ismered.
- Majd megismerkedünk egymással.
- Jobb lesz, ha szembeállsz és megverekszel; ha elfoglak, nincsen pardon!
- Nem is kértem.
Ez a szóváltás egész kedélyesen folyt a két vitéz közt, kiket alig három lóhossznyi tér választa el egymástól. Richárdnak gondja volt rá, hogy egészen közel ne eressze magához üldözõjét.
Az elõrehaladt huszárcsapat egymás után elért ama füzes vonalhoz, mely a March partját jelzé. Ott megálltak.
- Látod! - kiálta Palvicz. - Huszárjaid nem mernek nekivágni a Marchnak.
- Majd mernek mindjárt!
- Õrült vagy. Lovad, embered mind elvész, ha most tajtékzó izzadtan a jéghideg vízbe viszed.
- Ha vész, velem együtt vész!
Ezzel a szóval sarkantyúba kapta paripáját Richárd, s vágtatni kezdett.
Palvicz utána.
Gyepes térre jutottak, ahol a két nemes mén könnyedén futhatott.
Palvicz két lóhossznyira beérte Richárdot, mikor az a füzes partra felkaptatott.
Richárdnak kétpillanatnyi ideje volt.
Az egyik arra, hogy végigtekintse a veszedelmet, mely elõl huszárjai visszadöbbentek. A March meg volt áradva a záportul, s sebesen hömpölyögve rohant partjai közt iszapos, sárga hullámaival. Ez a halál lakása!
A másik pillanat pedig arra, hogy csapatjának e szót kiáltsa: „utánam!” - s azzal a magas partról a hab közé ugrasson.
A nyomába kaptató Palvicz rémülten rántá vissza paripáját.
Pillanat múlva felmerült ló és lovas a fejük fölött ívben csapó hullámok közül. Richárd nevetve kiálta vissza ellenfelére:
- Nos, hát jer utánam!
Erre az egész huszárcsapat egy harsogó éljenordítást rivallva nekiugratott a sebes árnak, s követte vezérét.
Palvicz Ottó elbámulva nézett utánuk; nézte vergõdésüket a ragadó árzajlatban - s talán még aggódott is, hogy oda ne vesszenek.
Mind átjutottak a túlsó partra.
Nem ártott meg nekik a jéghideg fürdõ. Még új erõre kaptak tõle.
Hanem a vértescsapat nem csinálta utánuk ezt a merényletet. Palvicz végképp elszalasztá õket.
- Baradlay! Még találkozunk! - kiálta át a túlsó partra.
- Keresni foglak - viszonzá Richárd.
Lucskosan, bõrig átázva folytatták a lovasok az utat.
Még jó volt rájuk nézve az új erõfeszítés; hiszen ha meg akartak volna pihenni, ázottan, a kemény õszi éjben megvette volna õket az isten hidege.
Ló és lovas füstölgött a párázattól. Hányadszor száradt meg már rajtuk az a ruha a hideg széltõl!
A March túlsó partján süppedékes róna fogadta a menekvõket. A lovak csülökig dagasztottak a sárban. Mégis elõre kellett menni; most már lehetetlen volt a végszükségnek, az életfenntartás parancsszavának nem engedni. Vezér és közvitézek mind azt hitték, hogy ha a jövõ éjszakát lovastul együtt födél alatt nem tölthetik, mind elpusztulnak; már ekkor a harmadik éj következett, hogy szemét le nem hunyta senki. Ki kell egyszer aludnia magát mindenkinek, s legalább egyszer jóllaknia, hogy a továbbihoz ereje legyen.
„Csak egy falut hozna már elénk az Úristen!” - imádkozott magában némely fiatal huszár. Pedig a huszárnak nem jó imádkozni. Ez Pál úr életbölcsészete. Csata órájában sokszor meglátja az újonc legény arcán, hogy ez most magában imádkozik, s veszekszik vele emiatt: „Ha imádkozol, bizony rád talál a golyó. Azt hiszi, ez jó ember, hadd idvezüljön!” De azért mégis egyre fohászkodnak azok magukban: „Csak már valami falu jönne!”
És íme, csakugyan megjárta a huszár az imádsággal; mert a jó sors hozott eléje nagy kívánságára nem is falut, hanem várost.
Amint egy dombra felkanyarodtak, az elõttük fekvõ völgyben ott láttak egy szép hattornyú mezõvárost.
Azt pedig nem kértek a sorstól. Az már sok volt. Õk csak falut óhajtottak.
A mezõváros ónémet szokás szerint kõfallal volt körülvéve. Abba bemenni nem volt tanácsos.
Kerülõ úton el lehetett ugyan mellette haladni, hanem azt az utat egészen uralta egy magas sáncok közül kilátszó épület. Tapasztalt szem könnyen felismeri benne a lovassági kaszárnyát. Ez valószínûleg egyike azoknak a vidéki városoknak, ahol a tartalék szakaszok tanyáznak. Meglehet, hogy a mostani hadjárat miatt nincs benne katonaság. De az is meglehet, hogy éppen amiatt több is van összpontosítva a szokottnál.
Kérdezõsködni nem lesz tanácsos. Itt senki sem jó barát. A legelsõ ember, aki a menekvõ csapatot észreveszi, el is fogja õket árulni.
Tehát vissza az erdõbe, amelybõl éppen kijöttek. Ott meg kell várni, míg az éj leszáll. Sokáig idõzniök azonban nem lesz szabad, mert afelõl is bizonyosak lehetnek, hogy Palvicz rögtön küldött hírnököt valami csónakon keresztül, ki a hadparancsnokokat a futókra figyelmeztesse.
Amint az éj beállt, az elsõ óra meghozta a biztos tudósítást. A sáncos épületben takarodót trombitáltak.
Az ismeretes „tradra, tradritradra” hangjára nyugtalanul hegyezték a füleiket a huszárlovak; máskor azt jelentette ez, hogy éjszakára abrakot hoz, s puha almot vet szalmábul gazdájuk. Héj, messze voltak most attul!
A trombitaszó négyszer újrakezdõdött a sánc négy szegletén. Mikor pedig az elhangzott, akkor következett a dobszó. A városban verték a takarodót, arra az ismeretes nótára, amirõl azt képzeli a katona, mintha így szólnának a dobok: „Kenyeret, kenyeret, kettõt, kettõt!”
Tehát gyalogság is fekszik a városban.
Megkerülni a várost és kaszárnyát teljes lehetetlen. A tõzeges, mocsáros ingoványba ló és lovas odaveszne.
Valamerre pedig csakugyan menni kell, mert ez az õszi éj nagyon embertelen.
De hát merre?
Talán csodálatos is ez a kérdés? Kétszázhúsz magyar huszár, az új mitológia kentauruszai ne tudnák, merre menjenek, mikor kard van a kezükben?
De hozzá kell gondolni, hogy ezek a vitézek két éjjel nem aludtak, s még ma nem ettek, hogy lovaik el vannak csigázva, ruháikat átáztatta a folyam, tagjaikat megdermeszté az õszi nyirkos hideg. Tudják azt a hadvezetõk, hogy sok csatát elvesztett már az éhség; sok derék sereget, aki az eget vívni indult el, megvert a lenézett ellenség - aki jól volt lakva.
Richárd jól tudta azt, hogy csapatját ezúttal a tûzpróbán nem viheti keresztül. Õk most nyavalyás emberek, akiknek nem szabad vitézkedni.
Majd eljön annak is a napja, csak ezt a krízist kiállhassák.
Végre is ki jött segítségükre? Az az embertelen õszi éj, akit oly szitkozódva emlegettek. Az az embertelen õszi éj egyszerre oly sûrû, nehéz ködöt bocsátott le a tájra, hogy nem lehetett húszlépésnyire látni, mintha mondta volna: „Majd én betakarlak benneteket.”
- Fiúk - mondta Richárd, jókedvvel fordulva huszáraihoz -, most egy furcsa tréfát csinálunk. Minden ember kötözze be a nyeregtakaró darabjaival a lova lábait, s aztán induljunk.
A legénység elértette a szándékot. Félóra alatt minden ló lába be volt burkolva pokrócba. Így nem hangzott a léptek dübörgése.
Azzal megindultak egyenesen az országút felé. És azután folyvást az országúton haladtak elõre, mint akik legjobb járatban vannak.
Szemközt nem jött rájuk senki. Ilyenkor tisztességes kisvárosi polgár aluszik már.
Õk sem láthatták, merre járnak. Csak mentek elõre. Egyszer hallották, hogy kiáltja az éji õr a tizenegy órát. Azután láttak egy lámpást közeledni maguk felé. Valami ötvenlépésnyi távolban megállt az elõttük, s ott megint elkiáltotta az õr a tizenegy órát. Ha meglátta õket, azt hihette, kísértetek, amik nesz nélkül járnak a köd felett.
Egy-egy fehér ház is maradozott el itt-amott mellettük, aminek ablakában még gyertyavilág égett. Csak a kutyák vonítottak eléjük szokatlanul, míg a város alatt végighaladtak; még föllármázzák az embereket.
Most következik a legveszélyesebb pont. Ahol az országút a várost elhagyja, ott van egy sorompó. A sorompóknál egyúttal õrtanya is szokott lenni.
Hogy itt is úgy van, arról rögtön tudósítva lettek. Pár száz lépésnyire elõttük egyszerre felhangzott a hosszúra vont kiáltás: „Válts fel!”
Nagyon jó.
Mármost következik, hogy jön az egész õrjárat az õrszemeket felváltani.
Az is jött. Hallották a robogását. „Egy róta lehet” - mondá Pál úr, félig magának dörmögve.
Nehány percnyi megállapodás után a robaj közelebb jött.
- Ezek egyenesen ránk jönnek! - monda Richárd. - Ki a kardokkal!
Most már csakugyan nem látszott másban a menekülés. A szemközt jövõ lovasság azonban, mielõtt a ködben egymást megláthatták volna, szép csendesen félrekanyarodott, s nemsokára elhangzott a dobaja. Bizonyosan más õrszemeket felváltani tért el a város felé.
Richárd aztán egész nyugalommal folytatta az útját a nyitott sorompón keresztül, az õrszem elõtt végighaladva. Az a sötétben és ködben egész bölcsességével a saját csapatjának nézhette õket, csak azon bámulhatott, hogy mi módon szaporodott meg az iménti róta ily sokaságra. Hanem amint ezt az észrevételét közlötte két óra múlva az õrvezetõnél, s az még egy óra múlva a parancsnokkal, már akkor Richárd régen hetedhét országban járt a hátuk mögött.
- No, fiúk, most már pipára gyújthattok - mondta Richárd egy óranegyed múlva -, s leszedhetitek a lovak lábáról a bocskort.
E pompás tréfára még jókedvük is lett a fiúknak. A jókedv a lovakra is kiterjedt. Mintha csak most kezdték volna, úgy fogtak hozzá az ügetéshez. Egy fiatal legény elkezdett danolni az éjszakában: „Piros bársony süvegem; Most élem víg életem.” Pál úr kontrázott, csak úgy magában dúdolva, mély medvehangon: „Bokréta van mellette, barna babám kötötte.” - míg az egész csapatra elterjedt a danoláskedv.
Egész éjjel danoltak.
A járt országúton sokkal könnyebb volt a haladás; a tegnapi sárdagasztás után még pihenésnek lehetett azt nevezni. Az út egyre emelkedett, úgy látszik, hegyes tájékba visz.
Mikor a nap fölkelt, a köd egészen elmaradt a hátuk mögött. Elõttük a Kárpátok emelkedtek. Azokon túl már a haza!
Gyönyörû õszi tájkép. A közelben a dér festette bükkerdõk sárga és veres facsoportjai, a távolban a fenyvesek örök sötétzöldje, mik közül már havas hegyhátak emelkednek ki.
A túlsó oldalon pedig egy világtenger! Amennyire a szem ellát, egy hullámzó óceánt lát, a földön fekvõ köd óceánját, mely hófehéren, tornyos habokkal a tengert utánozza. Egy-egy magasabb dombtetõ látszik ki belõle zöld szigetnek. Ennek a tengernek a fenekén fekszik az egész hátrahagyott tájék, amelyen három nap, három éjjel keresztülvergõdött a menekvõ csapat. S mintha mindazt, amit átszenvedett, ott feledte volna e ködóceán fenekén, olyan kedve támadt. Nincs már semmi panasz.
S méghozzá egy barátságos falu fogadja õket, ahol nem tagadja meg a föld népe a részvétet az üldözöttektõl. Apraja-nagyja, férfia, asszonya szívesen látja õket; megnyitják elõttük kapuikat, szérûskertjeiket, térdig állnak a lovak a szénában, a gazdák segítenek vasalni, szerszámot igazítani. Elõadják, ami enni-, innivaló. Nem gazdagok, sokkal nem szolgálhatnak; de most az árpakenyér is jó. Kecskéket vágnak a hadfiaknak, s kezdik sütni nyárson, fõzik jó sárga kásával, hordószámra hordják elõ a friss túrót, csapra ütik a fenyõpálinkás csobolyót, azt sem kérdik, ki fizet meg érte.
Héj, ez nem olyan ebéd lesz, mint a tegnapi volt!
Pedig hát éppen olyan ebéd lett.
Mikor félig volt sülve, fõve minden, jönnek vágtatva az elõõrsök, itt az üldözõ csapata!
Ugyan igyekeztek helyrehozni a múlt éji kudarcot, hogy úgy meg hagyták magukat tréfálni. Kocsira rakták a gyalogságot, elõreküldték a lovasokat, s vágtattak lóhalálába a szökevények után. Nem volt nagy mesterség pihent lovakkal utolérni az agyoncsigázottakat.
Tovább innen!
Mégis futni?
Most már kitört a harag: „Verekedni fogunk!” - ordíták a felkavart huszárok. „Vagy mi esszük meg õket, vagy õk esznek meg minket!”
Úgy látszott, hogy nincs is más választás.
Az üldözésükre sietõ lovasság hátuk mögött nyomult elõre, míg a kocsikon érkezõ vadászok a falu felett elhaladva, a kivezetõ út melletti erdõt igyekeztek megszállni, hogy elvágják a menekvõk útját. Valószínû volt, hogy hamarább odaérhetnek, mint a huszárok, kiknek dolgot ád a felnyergelés.
Amennyi idõt elvett a huszároktul a felkészülés, annyi kellett üldözõiknek is arra, hogy az elmaradozottakat összevárják. Richárd ezt az idõt arra használta fel, hogy körülszemlészte a tájékot.
Az országutat csak erõs harc mellett lehetett elfoglalni a vadászoktól. És ha el lesz vala foglalva, fennmarad a folytonos üldöztetés a lovasság által. Ebben a harcban lassankint fel lesz morzsolva a huszárcsapat; egy sem jut belõle hazájáig; elvész hasztalanul, ok nélkül, siker nélkül.
De van még egy út. Egyenesen fel a hegyeknek! Keresztül a havasokon, amerre az ormok jégtarajai világítanak.
- Kapni-e utat és vezetõt a havasok felé? - kérdé házigazdájától Richárd. A jámbor ember juhos gazda volt, élete alkonyán levõ férfi.
- Út van, uram, s ha kell, én elvezetlek rajta, míg más vezetõnek adhatlak; s azon az úton tudom, hogy meg nem üldöz benneteket senki; hanem azon az úton meg lehet halni éhen.
- Megkísértjük.
A huszárság összecihelõdött már. Sorrendbe álltak kivont karddal. Némelyiknek a kardjára fel volt tûzve a félig sült kecskecomb, amit a nyársról leszelt. Onnan csak nem veszi azt el senki.
- Hüvelybe a kardot! - vezényelt Richárd. - Aztán jobbra át!
- Hová? - kiálták azok dühösen. - A falra megyünk-e lóháton? Inkább neki az ördögnek magának, ha húsa van!
Richárd elszántan húzá ki pisztolyát nyeregkápájából.
- Aki esküjét elfeledte: ajánlja lelkét Istennek.
A zúgás elcsendesült.
- Aki hisz bennem, jöjjön utánam, hisz én megyek elöl!
A hüvelybe eresztett kardok csörömpöltek: „Menjünk hát!” - kiálták a hadfiak; hanem mikor a félig fõtt lakoma mellett el kellett haladniok, senki se vehette nekik rossz néven, ha elkeríték hozzá a huszár asztaláldást.
A vezetõjük elöl ballagott, hegymászó bottal, szeges talpú csizmával ellátva; utána Richárd, azután egyesével a többi, bezárta a sort Pál vitéz; õ volt a sereghajtó.
Az üldözõ ellenfél, ki egy óráig folyvást csatarendben várta, mely oldalrul akarnak a faluból elõtörni a menekvõk - egyszer csak nagy bámulva látta õket fenn a meredek hegyi úton végigléptetni, hosszú, elszórt sorban; egy szédületes sziklafal oldalában, melynek keskeny párkányzatán volt olyforma hegyi út, hogy egyik lábnyom a másik után éppen helyet talál rajta. Sohasem jártak ott lóval. S ez istenkísértõ úton haladtak végig a huszárok; alattuk százölnyi mélységben tombol a hegypatak, az egyik kengyel már a mélység fölött csügg, míg a másikat korholja a sziklafal a túlsó oldalon. Egy szédület, egy félrelépés, s ember és ló összezúzva hever ott lenn.
A bámulat, az elszörnyedés után a düh lepte el az üldözõket. Valóban, ide már nem volt kedvük utánuk menni. De hogy szûzen ne bocsássák el embereiket, a vadászok utánuk lövöldöztek jó céllövõ fegyvereikkel, mik ezerlépésnyire elhordanak. Kedvezõ volt a céltábla. A fehér mészkõ sziklafal s azon sorban a sötétkék ruhás lovasok. A golyók ott pattogtak sûrûn a sziklafalról vissza, s jöttükben-mentükben minden golyó kétszer fütyült el a maga emberének a füle mellett; mintha nem elég rettenet volna számára a szédítõ mélység fölött járni.
S e rettenetes órában - a nap melegen sütött az izzó sziklafalra - a huszárok valamennyien aludtak a nyeregben, s jobbra-balra bóbiskoltak; nem volt már „okuk” ébren lenni. Csak Richárd, ki legelöl ment, s Pál vitéz, ki leghátul járt, tartották magukat ébren, s dörmögtek társaikra egyszer-egyszer: „Ne aludjatok, héj!”
Az üldözõk szeme elõl egy új hegykanyarulat lassankint elfedé a menekvõket. Ott, ahova most betértek, ember nem fogja õket többé üldözhetni.
A sziklai úton végigmentek szerencsésen. Itt egy fenyves fogadta õket, ünnepélyes, visszhangos erdõ, mint egy templom.
A legénység itt a jó hûsben meg akart pihenni, de vezetõjük sietteté õket; használni kell a derült órákat az utazásra, mert a havasok közelében gyakran meglepi az utazókat a köd, s akkor majd lesz idõ pihenni, mert senki sem tudja tájékozni magát.
Tehát csak elõre, ahogy ember és ló bírja!
Délutánra egy juhászkunyhóhoz értek. Az eddigi vezetõ beajánlotta a hadfiakat a juhásznak a további kalauzolásra.
Ott találtak egy boglya szénát, azt megvették, hogy legalább a lovaik jóllakjanak.
- Hát valami embernek való eledel nincs-e itt?
A juhok odalenn a völgyben legeltek, azokból nem lehetett mára felhozni. Hanem volt egy szapu savanyú tej, ami olyanformán készül, hogy a juhtejet naprul napra egy edénybe öntögetik, s azt folytonosan kavargatják, hogy meg ne aludjék. Rossz eledel, de tápláló. Nem is urak számára gondolták azt ki. Ebbõl jutott minden huszárnak fél pohárral.
Még mást is kaptak.
Felfedeztek egy verem répát. A birkák számára volt eltéve. Émelygõs, lenézni való eledel. De most az is vendégség volt. Jóllaktak vele.
Egy huszár a térdén firkált valamit piros bõrtárcájába.
- Mit firkálsz, héj? - kérdé tõle Pál vitéz.
- Felírom ezeket a dolgokat, amik itt velünk sorban történnek, mert ha egyszer hazakerülünk, s ezt nyomtatásban olvassa valaki, azt fogja rá mondani: hej, de elvetemedett poéta lehetett az, aki ezeket kigondolta! Hacsak mind meg nem esküszünk rá.
Pedig még, hej, de sok feljegyeznivaló következett abba a piros bugyellárisba!
Estefelé egy kis holdvilág kezdett sütni. Richárd fel akarta használni a szép ezüstös, méla fényt, hogy elõbbre hatolhasson. Hiszen még csak most voltak a kezdetén az óriási erõfeszítésnek. Megindult a vezetõvel elõre.
Most már folyton meredélynek vitt fel az út. A fenyõerdõ ritkulni kezdett; helyét elfoglalta a boróka, eleinte sûrû szálas erdõnek nõve, mentül feljebb, annál törpébbre zsugorodva, míg a havas közelében egészen lelapul a földhöz, s kúszik, mint a szederinda, az apró áfonyabokorral osztva az uralkodást.
Reggel már csak áfonyával volt terítve a hegyoldal, melyen felkaptattak. Az legalább reggelivel szolgált nekik, a piros és kék bogyók éppen akkor értek.
Hanem a napfölkelte ma nem volt olyan szép, mint tegnap. A havasok csúcsai ködökbe voltak burkolva, s a nap fénytelenül izzott a láthatár lila szín gõzkörében.
A vezetõ hózivatarral kezdett biztatni.
A kopár hegyoldalt lassankint elhagyta minden növényzet, fenn a hegygerincen már fû sem tenyészett, csak barna-szürke zuzmók terjengtek a kõrepedések között. E hegygerincen haladtak naphosszat végig. Nem ember, de még madár sem járt a tájon. A halál országa volt az: egy tájék csupa sírkövekbõl.
S az elõttük emelkedõ havasok, mintha minden órai haladásnál fenyegetõbb rémóriásokká magaslanának fel; annál elriasztóbbak, mentül jobban közelednek.
Amennyire szem ellát, emberi lakásnak semmi nyoma; sehonnan a völgybõl nem kavarog fel füst; nem révedez fel kolomphang, pásztorkürt vagy vadász lövése. Nem lakik itt más, csak a felhõ.
Most nincs itthon. Nagy szerencse. Valahol melegedni jár a napsugárban, vagy vizet szí szivárványon a tengerbõl, vagy alszik valamelyik völgyben. De ha egyszer megjön, s itt kapja a vakmerõ vándorokat! A felhõ nagyon haragos úr a maga országában!
Délfelé, amint a hegygerincrõl alá kezdettek szállni a völgybe, amely a legközelebbi havastul elválasztá õket, mint egy lomha fehér rém emelkedett ki eléjük a mélységbõl valami formátlan ködtömeg, mely a havas oldalán látszott csendesen végiglibegni.
- Ha ez meglep bennünket, ott nagyot kell pihennünk - mondta a vezetõ Richárdnak. - Igyekezzünk lejutni a völgybe, ahol cserjét találunk; legalább tüzelhetünk, ha rossz idõ lesz.
A ködalak terjedt, szétborult, néhány perc múlva beburkolá az egész csapatot.
Itthon a felhõ, s azt kérdezi: „Mit kerestek az én országomban?”
És meg kell parancsára állni; nem lát többé utat senki maga elõtt.
A kalauz azt az indítványt teszi, hogy majd õ elõrehalad pár száz lépésnyire, s ha biztos a járás, visszakiált, azután mehetnek utána.
A hadfiak azalatt helyben maradtak. A hideg felhõ úr egyszerre megõszíté valamennyi haját, bajuszát, fehér zúzmarával lepve be mindenkit.
Azután vártak egy negyedig az eltávozott kalauz kiáltására. Nem jött jel. Majd Richárd maga indult a nyomán, s soká kiáltozott utána. Nem kapott választ.
A vezetõ valószínûleg iparkodott a csapattól megszökni; nem akart velük együtt ott veszni, s magukra hagyta õket.
Most aztán ott voltak a felhõkirály országában elhagyatva, tájékozatlanul, beburkolva farkassötétû ködfellegbe, étlen, szomjan, fázva.
Nem zúgolódott senki.
- Jertek utánam! - monda Richárd, és elkezdte csapatját találomra vezetni a meredély alá. Nem ült már senki a nyeregben, lovaikat kantárszáron vezették maguk után.
A felhõ még a völgy aljában is úr volt. Azonban nehány órai veszélyes botorkálás után csakugyan eljutottak egy hegyoldalba, amely sûrû borókaciherrel volt benõve.
- Itt kell maradnunk éjszakára! Gyújtsatok tüzeket!
Az éjszaka itt is volt már. Lehet, hogy a nap még fenn van. De a felhõ fenekén már beéjjeledett.
Legalább lesz mivel tüzelni; a megfagyástul meg lesznek õrizve.
A lovakat egymáshoz kötözték; nem volt már nekik mit enni adni, hisz a gazdáik is éheztek egész nap.
(Talán éppen ebben az órában mondta Baradlayné legkisebb fiának: „Bátyád fut a Kárpátokon át üldözve, kergetve; lába alatt a meredek ösvény, az áradt hegyfolyam, feje fölött a zivatar és a keselyûk. Talán elfogják, talán éhen vész, talán megfagy!”)
(Ó, ha látta volna fiát, mely helyeken jár!)
A huszárok õrtüzeket gyújtottak, s azokat körülfeküdték. Fáradtak voltak halálba; álom kellett már nekik, semmi más. Richárd megparancsolá, hogy minden tûznél egy ember ébren maradjon, aki vigyázzon a parázsra, s ne engedje a lángokat kialudni.
Aztán õ maga is köpenyébe burkolta magát, és lefeküdt egy tûz mellé.
A fiatal huszár jegyezgeté piros tárcájába a mai nap viszontagságait, s nagyot sóhajta utána.
„Ó, én uram teremtõm mi következik még?”
S aztán õ is csak elaludt, mint a többi.
Emberfölöttit kívánt, aki azt kívánta, hogy egy ember minden tûznél ébren maradjon; az õrök azt hitték, hogy ha õk jól megrakják a tüzeket, elégnek azok magukban is; s õk is elaludtak mellette.
És aztán a hazaálmodónak alig volt annyi ideje, hogy elrepülhessen szülõi házáig, s megkérdezhesse: „hogy vagytok idehaza?” - midõn rémséges üvöltés verte fel valamennyit édes honnjártából. A paripák vészordítása volt az.
A felriadókat a pokol rémképe fogadta.
Az õrzetlen hagyott tüzekrõl meggyulladt az egész ciher, s égett már egész hosszában, mire az alvók felriadtak.
A láng, mint a hegynek felfelé rohanó láva, terjedt fölfelé, a széltõl hömpölyögetve, s keresztülvilágított ködön és éjszakán.
- Fel a havasnak! - kiálta Richárd, s kantárján kapva paripáját, iparkodott a tûz közül menekülni, mely elõttük, körülöttük, recsegve, süstörögve harapózott odább.
Volt már világítás! Lehetett már látni, merre van út! Átkozott, kétségbeejtõ út; de fel kellett rajta mászni. Embernek, állatnak új erõt adott a végveszedelem. Néhol gázolni kellett a zsarátnokon keresztül; a szél mintha tûzzel utánozná a hóesést, lángpelyheket zúdított arcaikba; a füstben meg kellett fulladni a tétovázónak; csak elõre, fel a hegynek!
Mikor kétórai titáni égostromlás után visszatekintettek arra az útra, amit meghaladtak, a fejük szédült bele. Hihetetlennek látszott saját maguk elõtt, hogy ott fel tudtak jönni. Az egész hegyoldal egy izzó palásttal volt már beborítva, mely terjedt, ameddig bokrot talált.
Most azután párologva a verítéktõl, ott álltak a havas kezdetén, a hideg, fagyasztó éji légben.
Ott állva nem maradhatott, aki a halált nem akarta hazavinni. Menni kellett, csak azért, hogy menjenek.
Mindenki vezette a lovát kantárszárán. Némelyiket vezetni sem kellett; ment magátul a gazdája után.
Nem volt már mirõl tanakodni. Megy elõre minden ember, ameddig bír, aki nem bírja, az kidõl.
Újra megvirradt. A legkegyetlenebb napja virradt fel a menekülésnek. Körös-körül jéghegyek, jégmezõk. Semmi út, semmi vezénylõ pont.
Már második napja, hogy egy falatot nem evett senki. Az égõ szomjat szájukba vett hógolyócskákkal oltják. Utána még jobban éget.
S van valami, ami szomjnál, éhségnél is jobban éget.
Egy-egy ló nem bírja már tovább, s kidûl az útból. Gazdája ott könnyez fölötte. Maga is szeretne lova mellett ott maradni fekve a kegyetlen hideg földön.
De Pál vitéz nem enged senkit elpusztulni. Ott jár leghátul, biztat, vigasztal, káromkodik, szidja az ördögöket; elesett, hóba beleszakadt lovukat segít kiemelgetni; a kidûltek helyett vezetéket kerít; a fiatalokat példaadásával buzdítja. „Egynek sem szabad közülünk hiányzani. Hiszen mindjárt otthon vagyunk már.”
„Otthon! Az égben” - susogja a fiatal huszár, a végjeleneteket jegyezve tárcájába.
A csapatrend végképp felbomlott már; két óra járásnyira vannak elszórva egymástól a menekülõk. Richárd az elejével messze elöl töri az utat a mély hóban; Pál vitéz az utóhaddal a nyomában gázol.
Csodával határos, hogy még tart az erejük.
A ruha csonttá fagyva testükön, a kard maga is nehéz már. A lovak körme letöredezve, patkóik lemaradozva; hasuk nincs már, a nyeregszorítónak nincs mit szorítani. És még ki tudja, hol a végcél!
A sors még egy próbát tartott fenn számukra. Délután bekövetkezett a hózivatar.
Sötétlila színû felhõk gyülekeztek a világító jéghegyek csúcsai körül, s onnan alábocsátkoztak a hómezõkre. A szél üvöltve vágta a futók arcába az éles havat. Aztán madártoll nagyságú hópelyhek kezdtek esni sûrûn, mik az elõbbre haladtak nyomát eltakarták; most már csak kiáltozás után találtak egymás nyomába.
És ki tudja, hova jutnak így?
Ha Richárdot a véletlen egy kijárástalan völgyszorosba vezeti, valamennyien odavesznek.
A hegyoldalakon óriási hógörgetegek mennydörögnek alá, s egy-egy hócsuszamlat embert és lovat eltemet.
Mégsem vesztik el lelküket. Zivatarban, iszonyatban melegíti még valami kebleiket.
Már közeledik ismét az est.
Richárd azt veszi észre, hogy az út egy idõ óta folyton lefelé halad.
Egyszer nagy szálerdõbe jut. Még a fenyves is üdvözölt menedék most.
A zivatar zúg a sudarak között, mint egy borzasztó orgonán; de e rémzenén keresztül megkapja Richárd figyelmét egy hang, mely a borzalmak közepett vigaszt önt szívébe. Az egy fejszecsapás hangja.
Itt emberrel találkozunk!
Ó, milyen örvendetes lesz egy új emberarcot látni! Tudni azt, hogy itt már megszûnt a halál országa!
Richárd és nehány kísérõje odasiettek e hang után, s ott találtak egy bocskoros embert, ki egy ledöntött szálfát csonkázott.
Richárd megszólítá azt morva nyelven.
Mire a megszólított magyarul monda:
- Dicsértessék az Úrjézus!
Nem is hogy ölelték, nem is hogy csókolták, de majd meg nem ették azért a szóért a bocskoros embert a bujdosó hadfiak.
- Hát te magyar vagy? Hát ez már magyar föld? S leborultak arra a hideg havas földre arccal.
- Bizony, dicsértessék! Mindörökkön örökké! Ámen!
Az a bocskoros paraszt azután elmondá elõttük, hogy várják ám a hadfiakat odalenn a városban; nem messze van az már. Ma délben hozta hírét a kalauz, ki õket elhagyta, s elõresietett, hogy segélyt vigyen eléjük, nehogy ottvesszenek.
A havasi zivatar egyszerre elvonult, s amint a felhöfüggönyt elgördíté a tájról, a hadfiak onnan a magaslatról maguk elõtt látták, amiért olyan messzirõl eljöttek: a szép magyar hazát.
Látták-é? Láthatták-é? Azt könnyeik mondják meg.
A hegy alatt feküdt egy szép kis mezõváros. A hegyoldalon kanyargott fel egy út.
Azon az úton jött ünnepi processzióval egy menet zászlókkal és zenével az érkezõket üdvözölni. Messzirõl láthatták a zászlókat, messzirõl hallhatták a zenét.
Richárd és társai lövésekkel adtak jelt hátul maradt társaiknak. Ott bevárták valamennyit. Nem siettek többé elõre.
Mindenki megjött; egy sem veszett oda.
Már hadsorban álltak, mikor az üdvözlõ honfiak serege feljutott hozzájuk.
Ami akkor történt, azt újra átérezni nem való a mi nyugodt idegeinknek.
Lenn a városban díszlakoma volt rendezve az érkezõk tiszteletére; s a huszár, ki hat nap, hat éjjel nem aludt - a hetediken kivilágos kivirradtig táncolt.
És mindez nem költemény, nem képzelet; ama fiatal huszár, most már öreg legény, jegyezgeté föl ezt sorban; s ma is tanúskodik róla, hogy ez így történt.

MÁSODIK RÉSZ
EGY NEMZETI HADSEREG
Mesemondás!
Lehetett is az valaha!
Hogy egy kicsiny, elszigetelt országnak rokontalan nemzete valaha saját haderejével, kilenc oldalrul rárohanó támadás ellen védelmezte volna magát diadallal, dicsõséggel! Hogy ne bírt volna vele „egy” óriás, hogy rá kellett volna ereszteni Európa másik kolosszát is, s még azzal is megbirkózott, még akkor is saját magának kellett lefeküdnie, hogy rágázolhassanak!
De hát hol vette volna ez a nemzet azt az õsmondabeli erõt, az újabb kornak e Nibelungen-énekéhez?
Elmondom, ahogy megértem.
Egy véghetetlen jajkiáltás hangzott végig; az ország egyik bércfalától a másikig verõdött az vissza, s midõn másodszor visszatért, már nem volt jajkiáltás, hanem harci riadó!
Megnépesült a kitûzött zászlók környéke.
A földmíves elhagyta ekéjét, a tanuló elhagyta iskoláit, a családapa boldog tûzhelyét, s ment a zászlók alá.
Tizenhárom-tizennégy éves gyermekek csoportja emelte a nehéz fegyvert, mely alatt még válla meggörnyed, és hetvenéves galambõsz férfiak álltak a gyermekekkel egy sorba.
Nem kellett felpénzzel csalogatni senkit; egy nemzetiszínû kokárda volt az egész ajándék, amit a belépõ kapott.
Úri családok elkényeztetett fiai, mágnások, nemesek jöttek önként, s együtt sanyarogtak a parasztfiúkkal esõben, zivatarban, sárban, szemétágyon, rongyban és dicsõségben!
Egy ügyvéd itthagyta irodáját, kardot kötött, s a legelsõ csatában maga vitte a zászlót legelöl Pahrendorfnál a kartácszáporral szemközt. A végén ezredes lett. Sohasem tanulta a háborút.
Egy fiatal földesúr menyegzõjét megtartotta ma, másnap csatába kellett mennie; a római sáncokat ostromolták; ott elsõ volt, ki zászlója élén felhatolt; lelõtték; még menyasszonya csókja meg sem hûlt ajkain.
A cisztercita barátok kolostorából három növendék kivételével minden kispap elment honvédnek. A prior maga látta el õket úti élelemmel, mikor szekérre ültek. Amint a refektóriumba visszatérve a honn maradt kegyeseket megpillantá, sírva monda nekik: „Ti gyávák, minek maradtatok itthon?”
Elmentek az ügyvédek; nem akart most pörlekedni senki. Elmentek a bírák; hisz nem volt senkinek panasza.
A mérnökökbõl lettek tüzérek, utászok. Az orvosokbul tábori sebészek. Ágyban meghalni nem volt most divat.
Híres korhelyekbõl híres hõsök lettek. Csöndes jellemekbõl oroszlánok.
Még a rablók is megtértek. Egy hírhedt rablóvezér amnesztiát kért magának és társainak, s százhatvan lovast állított ki a csatamezõre, kiknek nagy része a hazát védve nyerte el a halált, mit a haza rontásáért elébb megérdemelt.
Egy fõúr maga egész huszárezredet szerelt fel; másik huszárezredet két hét alatt állított ki a jászkun fõkapitány.
Nem volt fegyver. Vettek el az ellenségtõl. Elébb kaszával, puszta kézzel kellett kicsikarniok a harc eszközét, hogy aztán küzdhessenek vele.
Egy közönséges székely földész kitalálta, hogyan kell ágyút önteni, fúrni, és ellátni népét csatalövegekkel. Vashámorok átalakultak golyóöntödékké. Elfogyott s nem volt kapható a gyutacs a puskához. Voltak gyógyszerészek a csapatoknál, kik papirosbul készítettek gyutacsokat, s azok is jók voltak a harcban.
Az egyházak odaadták harangjaikat ágyúércnek.
Egyetlen vezér száztíz ágyút vett el apródonkint az ellenségtõl.
A szabadkai föld népe meztelen kézzel foglalta el az ellenfélnek fél mérföldre hordó „bácsi” nevû öreg ágyúját.
A ma alakult zászlóalj már holnap gyakorlatot tartott, s egy hét múlva ment a tûzkeresztelõbe.
Mindenki testvér volt a trikolór alatt, nem gúnyoltak senkit tótnak, németnek; azok mind egy zászló alatt egy haza fiainak vallották magukat.
A tiszt jó pajtás volt. Együtt evett, együtt ázott, egy szalmán hált a közlegényeivel, s tanították egymást hazaszeretetre.
Nem volt szökevény. Hová szökött volna? Minden ajtótul elkergették volna a gyávát.
Ha megverték a sereget, nem futottak szerteszéjjel. Igyekezett ismét összegyûlni, s folytatni a harcot.
S nemcsak az harcolt, kinek fegyver volt a kezében; harcolt minden élõ lélek. Asszonyok bátoríták fiaikat. Úrihölgyek mentek sáncot hordani az erõdítésekhez; vettek részt veszélyes küldetésekben, miket csak asszony képes el nem rontani. Asszonyok voltak a legjobb tudósítók. Csaták után õk ápolták a sebesülteket. Kórház volt minden úri lak a csatatér közelében.
A papok a hõs erényeket prédikálták a szószékrõl. Nem volt ebben a dogmában sem szillabus, sem herézis. Szent volt e harc keresztnek és csillagnak.
S a költõ, ki meteorkint futotta végig az egész eget fölöttünk, nem zengett egyébrõl, mint e szent harcról; ez hangzott alá onnan a magasból; ez volt utolsó szava, midõn az ismeretlen láthatáron lebukott elõttünk. - Talán nem is a földre esett le? Talán egy új földforgás alkalmával ismét meglátjuk õt, szikrázva, mennydörögve fejeink felett.
Így támadt a nemzeti hadsereg.
Jól van. Ez idáig poézis, de hol a próza? Hát a pénz?
Igaz. Pénz nélkül nem viselnek hadat.
Tehát az történt, hogy akinek ezüstkanala, ezüstsarkantyúja volt, összehordta egy rakásra. Fiatal lyánykák függõiket, özvegyasszonyok megtakarított filléreiket odarakták a nemzet pénztárába. Gyûjtögetett nyugdíjak vándoroltak e helyre. Ki akarna nyugdíjra gondolni, ha nincs haza?
Nem volt elég.
Akkor rányomtatták papírdarabokra, hogy „Ez a papír a nemzet pénze”. S mindenki úgy fogadta azt. Senki sem kételkedett abban. Mindenki azt mondta: „A nemzet nagy úr, amire az ráütötte a címerét, az szent, az a mienk!” És volt pénz elég.
És aztán - a fináncminiszternek nem volt egy jó kabátja.
A hadügyminiszter krajcáros szivart szítt, többre nem telt. S a fõ hadi intendáns mindennap más ismerõséhez ment ebédre, hogy arra se költse az ország pénzét.
És amidõn ezt a könnyszentelte kincset egy-egy oly kormánybiztos kezébe adták, mint Baradlay Ödön, bizonyos volt felõle a nemzet, hogy aminek kenyérnek kell belõle lenni, abból kenyér lesz; s aminek fegyverré kell belõle lenni, abból fegyver lesz; és oda fog jutni bizonnyal, ahova küldve volt.
Így állt fönn a nemzeti hadsereg.
S fél év múlva már csodáiról beszél a történelem.
A kisfiúk már babérkoszorús hõsök. A kis alhadnagyok már tábornokok, hadvezérek. A tépett trikolór már a világ tiszteletét bírja!
Kiállták a próbát a tûzben, kiállták a próbát a hózivatarban. Kiállták a próbát a veszteség kétségbeejtõ hónapjaiban.
A komáromi sáncokon táncoltak zeneszó mellett az ellenfél bombazápora alatt.
Szolnoknál kaszákkal rohanták meg az ágyúkat, és elfoglalták a gyilkoló tûztelepet szembehunyva.
Pákozdnál tízezer emberrel rakatják le a szuronyos puskát a kaszás nemzetõrök.
Gyõrnél lovasságot kergetett meg szuronnyal a 11-ik zászlóalj. Budánál lováról szállt le a huszárság várat ostromolni.
Losoncon egy táblabíró, egy alispánból lett hadvezér hatszorta nagyobb ellenfélnek fényes nappal elfoglalja ágyúit és táborkarát.
Piskénél naphosszat védi az Inczédi-zászlóalj hússzoros ellenerõvel szemben a vitatott hidat, és gyõz.
És mily gyorsak, mily csodaszerûek, mily meglepõk mozdulataik!
Szélaknánál a föld alatt bújnak az ellenségen keresztül - Branyiszkónál a hegy meredekének fel törnek át rajta - Szolnoknál átúsztatnak háta mögött a Tiszán! - Segesvárnál az égõ városon verik magukat keresztül lõporos szekereikkel - Tiszafürednél a jég hátán állnak meg elõtte, hogy mikor a folyamon hidat vert a kemény tél, ott mondják el: „Eddig, és ne tovább!”
S végre, midõn ereje teljes összességét egybegyûjtve megáll a küzdhomokon az egész százezer karú nemzetóriás, s karjait kétfelé tárva, büszkén kiált ellenfelének: „Ide hát, mérkõzzünk össze!”
S mikor az összemérkõzés után recsegve-ropogva minden ízeiben menekül ki az ellenfél karjai közül!
Vagy nem volt ez igaz?
És ami legfõbb, mit ki ne felejtsen senki, midõn a nemzeti hadseregrõl beszél, mi elõtte és utána járt annak, mint Jehova, nappal ködnek, éjjel tûznek oszlopában: a nép! A nép, ki eszével, találékony furfangjával, jó akaratával, szellemével védi, sietteti, inti, buzdítja, õrzi imádott hadseregét, néha tízezrével melléje áll, és megfélemlíti tömegével az ellent. Egy helyütt rendszeres álhírekkel kiemeli biztos helyébõl az ellenfél hadzömét, másutt megelõzi legtitkoltabb terveit. Ozoránál egy ember gyalog oda és vissza kétszer megkerüli az ellen táborát, hogy a két nemzeti haderõnek izenetet vigyen a köztük fekvõ tábor mozdulatairól. Zsidó szatócsok minden levelezése tele van ártatlan üzleti hírekkel, mikbõl egymás közt megállapított szótár szerint az ellenfél hadmozdulatait értik meg, és tudatják a nemzeti hadvezérekkel. Ahol nagy a sietség, száz meg száz szekér áll elõ a nemzeti hadsereg gyalogságát tovaszállítani, ágyúit, hadiszereit felvenni, s mikor a másik had jön, nincs egy ló sem; mind kinn a ménesen, nem lehet rátalálni. Mikor a nemzeti seregnek élelem kell, egy kurta nyugtatványra elõterem minden; mikor a másik jön, készpénzért sincs semmi, maga a gazda is koplal.
Csak egy hiányzott még a nemzeti hadseregbõl. Erejének tudata. Ezt meg kellett még neki tanítani, s a tandíjt bizony meg kellett érte fizetni!

A SZALMAKOMISSZÁRIUS
Tallérossy Zebulonnak ugyan fölvitte isten a dolgát! Neve után e ragyogó cím áll: „alkormánybiztos és nemzetõri õrnagy”.
Kitûnõ állás!
Most már nem is tiltakozik ellene, ha valaki nagyságos úrnak titulálja.
Eltávozott vidékébül mint képviselõ, és visszatért mint alkormánybiztos és stabális tiszt!
Mikor felküldték Pestre, akkor elismerték felõle, hogy õ a vidéken a legnagyobb állambölcs, mikor visszaküldték, akkor elismerték róla, hogy õ lesz ott a legnagyobb stratéga.
Õ maga is hitte mind a kettõt. Különben talán nem is vágyott volna utána.
Egy jellemzõ mondásra emlékszem ebbõl a korból. A nemzeti színháznak volt egy derék operai inspiciense, ki hajlott koráig nem veszõdött a politikával soha. Negyvennyolcban aztán, mikor elvégre még a kulisszák mögé is behatolt az a szellem, hogy minden ember az állam ügyeivel foglalkozzék, a szelíd férfiút is megragadta e tudomány, s õ úgy találta, hogy vannak, akik nézeteit meghallgatják. Mire nagy elégültséggel nyilatkozék bámulói elõtt: „Sohasem hittem volna, hogy ilyen könnyû ez a politika!”
Tallérossy Zebulon is úgy találta, hogy sokkal könnyebb ez a haditudomány, mint az ember képzelné.
Csak parancsolni kell, s aztán legyen, aki engedelmeskedjék.
Újonc van elég; vitéz is mind. Csak úgy danolnak, mikor viszik õket. Puskájuk ugyan nincs. De vannak megint jó puskások, azután régi vitéz, verekedõ kortesek, kik önként elmennek szabadcsapatot alakítani. Ezek fogják a legnagyobb csodákat mívelni. A kenyér terem, csak parancsolni kell. Pénz van elég. Zebulon számadást sem vezet róla. Tudja magáról, hogy õ el nem lop az ország pénzébõl egy garast sem, hát akkor minek az a sok irkafirka?
Már hadjáratot is próbált. Egy szomszéd faluban reakcionárius izgatók jelentek meg, kik magukat pánszláv fanatikusoknak adták ki, s ellenszabadcsapatokat akartak toborozni. Azokat Zebulon kombinált csapatmozdulatokkal delozsírozta helyükbõl, s kicsiny híja, hogy el nem fogta õket. Mirõl is nyomtatott bulletint adott ki.
Helyreállította a rendet.
Meg is van magával elégedve nagyon. Semmi kétsége felõle, hogy ha ütközetre kerül valahol a dolog, õ ott is helyt fog állani.
Nagyon könnyû tudomány az a stratégia.
Csupán azt kell tenni a hadvezérnek, hogy kétszer annyi katonát küldjön az ellenségre, mint amennyit az hoz magával. Aztán mikor lövöldöznek, iparkodjék olyan jó helyre tenni szert, ahol meg nem lövik. A többi megjön magától. Így csinálták ezt Nagy Sándortól Napóleonig.
Most egész nap ki nem szakadnak a járókelõk Zebulon kastélyából, mely fekszik egy felsõvidéki falu végén.
Futárok, nyargoncok, szállítmányosok, szabadcsapatvezérek, újoncokat hozó bírák és tudósítók.
El van foglalva egész nap. Alig marad ideje esténként családi körében nehány órácskát tölthetni.
A díszes családi kör még mindig teljes számú. A kisasszonyok, még mindig úgy tetszik, mintha heten volnának, mikor nagyon lármáznak, a nagyságos mamának pedig még mindig migrénje van, és amellett egész nap eszik, és annálfogva nagyon meg van hízva, és annálfogva mindig ül, s e circulus vitiosusban annál jobban hízik.
Hogy azért ülne olyan sokat, mert sokat olvas, mint Zebulon úr állítja, abból semmi sincs. A derék asszonyság éppen nem olvas, annál a sajátszerû körülménynél fogva, mert nem ismeri a betûket.
Azt persze nem minden ember tudja, hogy a nagyságos asszony, mielõtt nagyságos asszonnyá lett volna - (no mert hiszen minden nagyságos asszonynak kellett elébb valaminek egyébként lenni) - tehát Zebulon úr tisztelt életpárja annak elõtte parasztleány volt. Mondjuk ki igazán: szolgáló volt biz az Zebulon úrnál; úgy vette el. Azonban mi mindnyájan demokraták vagyunk, s annálfogva e körülményen nem fogunk felakadni. Zebulon úr igen boldog házasságot élt, s legalább azt a jót nyerte a feleségében, hogy az sehova sem szeretett járni. Az ország és a vármegye dolgait, sõt Európa ügyeit is bõven megtudhatta azoktól a vendégektõl, kik hozzá jártak, s mind e tudományt helyébe hordták.
Azért õ beszélt Bolingbroke hercegrõl is, és ötödik Fülöp spanyol király kegyetlenségeirõl, akiket a színpadról jól ismert. Színházba szeretett járni. Az okos gondolat, hogy a színmûveket elébb a súgóval olvastatják el a közönségnek, azután még a színész is elmondja; nincs vele semmi fáradság. A többi könyvvel is úgy kellene tenni.
A leányait pedig úgy nevelte, hogy azok még franciául is tanultak.
Azután pedig a többi úri asszonyságoktól eltanulta, hogy miként kell magát a nagyságos asszonyi kvalifikációra képessé tenni. E képességek között legelsõ helyen áll az, hogy mindig kell valamirõl panaszkodni. A szenvedõ arc nagyon kitünteti az elõkelõséget. Igen sok kényes helyzetet el lehet igazítani valakinek azzal, ha panaszkodik, hogy migrénje van, hogy nagyon ideges. Igazi úrnõ nem is lehet anélkül.
És amellett áldott étvággyal bír.
Reggel fölkelés elõtt már reggelizik, s este (mivelhogy a migréntõl nem bír fennmaradni, s korán lefekszik), még mielõtt definitíve elaludnék, felkölteti magát vacsorálni, s nagy idegizgatottsággal eszik három emberre valót.
Zebulon úr papucs alatt volt odahaza, maga is elismeré. Õ azt állította, hogy csak odahaza. Azt is hozzátette, hogy minden erõs jellemû ember papucs alatt van; ez az erõs jellemrajz kiegészítése. Odakinn a politikai harcmezõn szikla, odahaza vaj: az ellenség elõtt oroszlán, a feleséggel szemközt gerlice; az egész világ elõtt nagyságos úr - csupán az asszonyra nézve: „Te Zebi!”
Ez nem gyöngeség, ez már erény, és ennek az erénynek még egy konkrét indoka is van: az asszony az egyedüli lény a világon, ki egy nagyságos úrnak meg meri mondani azt az igazat, amit semmi más halandó nem mer, elhallgat. Az asszony pedig nemcsak meri azt neki megmondani, de akarja is, sõt tanulmányává teszi, hogy minõ igazságokat mondjon az õ nagyságos urának. Anna úrhölgynek pedig ez kiváló tanulmánya volt. Írni, olvasni nem tudott, de ha Zebulonnak leckét kellett tartani, arra minden percben készen volt. Zebulon úrnak ezek voltak a rigorózumai. Kritikus pillanatokban tanácsot is szokott tõle kérni, mint a dodonai orákulumtól, s a mindig ülõ pythonissa szolgált neki sokkal érthetõbb mondatokkal, mint a hajdankor szibillái.
A legkritikusabb pillanatok pedig azok, amikben Zebulon úr azt a merényletet kénytelen tudomására juttatni Anna úrhölgynek, hogy vendéget hítt a házhoz.
Anna úrhölgynek kiváló erényei közé tartozik a fundamentális takarékosság, minélfogva semmiképpen sem szereti a vendéget. Egyék minden ember otthon. Istentelenség azt kívánni valakitõl, hogy azért nevelje fel a legszebb kappanyokat, hogy azokat mással etesse meg. S mennyi lótás-futás van olyankor! Anna úrhölgy ugyan maga meg nem mozdul a kanapéról; de a leányoknak egész nap nem lehet hasznát venni, mikor vendég áll a házhoz. Mindannyiszor tiszta abroszt és asztalkendõt kell elõadni. A szakácsné rendesen két órával késõbben tálal olyankor, mint más rendes idõben; ez az embert az egész életrendébõl kiforgatja. Az ember feláldozza a vendégeknek a délutáni álmát; sõt a vacsora miatt vele együtt fennmaradni is kénytelen; amikor aztán Anna úrhölgynek a szempillái, mikor már érzik a hora canonicát, csak a legnagyobb lélekerõ megfeszítésével kényszeríthetõk, hogy le ne ragadjanak.
Ezeket az indokokat mind gyökeresen ismeri már Zebulon úr; s ugyanazért, mikor valami vendég jöttét akarja bejelenteni, elébb valami örvendetes, valami tréfás, valami kíváncsisággerjesztõ újdonságot bocsát elõre, s abban aztán nagy historizálás közt belecsempészi valahogy, hogy kik jönnek, hányan, és meddig maradnak itt.
Most is egy éppen felbontott levéllel a kezében ront be úrhölgyéhez.
- No, itt van! Szerencse in duplo! Csak hiába; üldözi engemet szerencse, akárhova elbújjam is. Csak föltalálja engem. Itt van, olvasd! (Vagy úgy?) Csak alighogy kinevezte engem magyar kormány alkormánybiztosnak egész vármegyére kétezer-ötszáz forint fizetéssel, nagyságos titulussal, plén puvoár mellette: élethalál fölött parancsolás! Csak jön másik levél õexcellenciájátul, barátomtul Rideghvárytul; ahun kínálja nekem bécsi kormánytul fõkormánybiztosi hivatalt egész felsõ kerületre hatezer forint fizetéssel, méltóságos titulussal. Itt van, hozta Szalmás Bécsbül ki jár most mindenfele. Mármost mit cselekegyem? Melyiket elfogadjam? Pesti kormánytul vagy bécsi kormánytul?
Zebulon arra várt, hogy Anna asszony a maga természetes eszével azt fogja felelni, hogy ahhoz nyúljon, ami több; s erre az esetre már készen tartott egy hazafiúi kifakadásokkal töltött üteget; hanem nagyon csalatkozott, mert Anna asszony még azon a fokán a természetességnek is alul volt, amit róla elõlegesen föltételezett, s azt felelé, hogy: „Nekem egyik sem kell!”
- Bár soha egyikbe se elegyedtél volna, Zebi! Bolond világ ez, nem neked való. Köszönöm én a nagyságos asszonyt meg a méltóságos asszonyt, ha amellett mindenünkbõl kiesznek. Te azt nem látod, mert mindig utazol; de én látom, mert itthon vagyok. Nincs egy nap, hogy öt-hat vendég ne ülne az asztalunknál, mióta nagyságos úr lettél. Nem tudtál olyan hivatalt kapni, amiben nem neked kell traktálni mást, hanem aki hozzád jön, az hoz valamit? Látod, a fõbírónénak milyen jól van dolga? Mink is tehettük azelõtt, mikor még jobbágyaink voltak; de most már a paraszt sem hoz se tojást, se vajat: mindent a magunkéból kell venni. Még gyomlálni sem jönnek a parasztasszonyok a kertbe; azt mondják, szabadság van már. Legalább tíz zsák burgonya ott fagyott a földben, mert nincs már, ki robotban felszedje. Szép szabadság! Magunk meghalunk éhen. Pedig még háromszáz robotnappal tartoznak a parasztok csak tavalyrul. Azt sem akarják már leszolgálni. És most még ti a legerõsebb béreseinket elviszitek honvédnek, nemzetõrnek. Maholnap magunk fejhetünk, kapálhatunk, s pucolhatjuk a lovakat. Utoljára még majd magadnak is el kell menni a háborúba. Utoljára ott meglõnek, s én magamra maradok ezzel a sok leánnyal.
Zebulon úr látta, hogy Anna asszony nagyon elsáncolja magát a vendéglátás elõérzett rohama ellen.
- Asszony, te azt nem érted. Amit nem érted, ahhoz ne szólj. Ez magas politika.
- Mit nem értek én? - pattant fel Anna asszony. - Értek úgy mindent, ahogy te értesz. Ha te tudod, hogy mi a magas politika, hát én is tudom, hogy mi a magas politika!
Zebulon úr meg volt felõle gyõzõdve, hogy Anna asszony nem tudja azt.
- No, hát mondd meg, hogy mi - kérdé szelíd malíciával.
- Mondd meg te elébb! - replikázott nekivörösödött arccal Anna úrhölgy.
- Hát én meg is mondom - szólt Zebulon úr. - Magas politika az, hogy hogyan lehet férjhez adnunk ezt az öt leányt nekünk.
No, már errõl a kérdésrõl hagyott beszélni magának Anna úrhölgy.
- Mert ne gondold, hogy énnekem valami nagy bolond passzióm volna hegyen-völgyön barangolni, katonákat glédába állítani, mundért szabni, profontot süttetni; hanem hát micsinálsz? A Tihamér, ki volt Karolina Pia võlegénye, elmente magának honvédseregbe, ott most kapitány; ott most nem is kell kaució. A Lacko, ki szemit vetette Adalgisara, épen kapta magyar minisztériumnál hivatal, most már házasodhatik. Bolond poéta Benõ, ki irta szerelmes verseket Libussanak, meg ujságot irja Pesten; van neki alkalmazás. Bendeguzella még várhat. De itt van Chariclea. Akit mikor kicsi volt, mindig úgy hittunk, hogy hercegasszony. Tanítatunk fortepianora is. Mindig neki szántunk valami nóbel partínak. Most partí itt van. Gyün kapóra kész szerencse. Mindig montam; régi nexusnál fogva kell neki Baradlay házbul võlegényt kapni. Öregúr volt jó barátom. Rideghváry volt elvbarátom. Hanem hát öregúr meghalt, Rideghváry kicseppent, Baradlay-ház megváltozott. Egész világ lett liberalis, patriota. Hát én micsináljam iteneg egy magamban? Most legifjabik Baradlay urfit viszahoztak a Bécsbül. Nagyságos mama maga mente érte. Ostoba historia. Akarta elvenni rosz karakterû kisaszonyt. Nem engedet neki familia. Most hazahoztak, és azon vannak, hogy valami jól nevelt nemes kisasszonyt mentül elébb vele összeházasitsanak, hogy régit elfelejtsen. Chariclea nagyon megtecete özvegy aszonysagnak, amikor ot volt Ödön urfi eljegyzésin. No, ma Ödön baratom, fõkormanybiztos ide fog gyüni házamhoz; aztán Charicleának megmondd. Aztán tudod. Aztán ezt már érted. No, ugye, galambocskam?
Zebulon szerencsésen bevette a sáncot.
Anna úrhölgy még meg is hagyta kövér orcáját csókolni, és mosolyra némult.
- No, látod, kedves tubicám - szólt Zebulon úr, megveregetve a delnõ gömbölyû pofácskáját gyöngéden. - Értesz már most, hogy mi az a magas politika, ugyé?
Anna úrhölgy válasz helyett a kötény korcán csüngõ kulcscsomagot csörteté, s kiáltozott a leányainak sorban, hogy siessenek, lássanak az éléskamra, a konyha, a pince, a baromfiudvar után. Chariclea az öltözõterembe! Meg volt hódítva.
- No látod, kedves tubagalambom - szólt diadalmasan Zebulon úr -, ez a magas politika; az öt leányom võlegénye mind a magyar táborban szolgál, ki kapitány, ki concipista, ki zsurnalista, ki fõkomisszarius öccse; akkor nekem is kell valahol szolgálnom; mégpedig nem ott, ahol hatezer forintot kínálják; hanem ott, ahol adnak csak kétezer-ötszázat. Nekem muszáj patriotanak leni. Azt csak az tudja, kinek van öt leánya, mi az a magas politika.
Azonban Anna úrhölgy még e magaslaton sem állt meg. Feljebb repült.
- Igen. De hátha mármost a német kormány a magyar kormányt elkergeti; ha a Tihamért meglövik, elesik; ha a Lackót becsukják; ha a Bénit elkergetik, elszalad Ázsiába; hátha még tégedet magadat is nyakon fognak; bezzeg akkor mi lesz az öt leánnyal? Meg velem is meg teveled is?
Zebulon úr nagy sort járt e kérdésre alá s fel a szobában. Fogas kérdés volt! S nem szabad felelet nélkül hagyni.
- Hát hiszen tudod - szólt halk hangon úrhölgyének -, még nem feleltem ám semmit Rideghváry barátomnak. Még Szalmással is beszélek.
Zebulon úr megtette magának azt a barátságot, hogy Rideghváry felhívására egy „ibis redibis”-féle választ írt, s azt Szalmás uramra bízta, ki majd egyszer - hol? hol nem? õ tudja - megint összejön a nagyméltóságú úrral. Annyi elõvigyázattal azonban mégiscsak élt, hogy a levél alá csak a nevének a két elõbetûjét szignálta bölcsen. Hátha cigányútra jut!
Nagy megelégedésére szolgált Zebulon úrnak azon tapasztalás, hogy Anna úrhölgy, az õ rendelete következtében, az egész házat mily radikál reformnak veti alá. A vendégszobában az ágyra új cihákat húznak, a kisasszonyok imitt-amott lehányt öltönydarabjait iparkodnak ágytakaró alá, hová, szem elõl eltakarítani, a szegletekbõl szedik le a pókhálókat, az almáriumok, subládák külsõ párkányairól törülgetik a port, kocsist, szolgálót lóttatnak a zsidóhoz, hol egy kis alkörmösért a tortába való cukorjéghez, hol egy kis cukorért az alkörmöshöz, hol meg egy kis manduláért a tortához; az udvaron kacsát, kappant üldöznek; minden szobán keresztülhat a kávépörkölés illata, s az ajtócsapkodás végigjár az egész házon. És mindez az õ parancsára történik.
Milyen édes érzelem az, mikor az ember azt látja, hogy a rendelete teljesíttetik, mégpedig a saját házánál, mégpedig a saját felesége által.
Ebben van valami a fejedelmi boldogságból. Sõt megfordítva: hasonlít azon édes ámulathoz, mikor a szuverén népnek az õ uralkodója egyszer tíz esztendõben megteszi a kívánságát.
Tehát Baradlay Ödön, ha Zebulon úr kastélyát jön meglátogatni, tapasztalni fogja, hogy ott rangjához illõen fogadtatik.
És a Tallérossy-kastély nem is megvetendõ úrilak. Az országútról nézve emeletes ház: a háta domboldalnak fekszik, tehát a kert felé már az emelet a földszín, s a földszín a pince. Az nem tesz semmit, hogy az egész vályogból épült; ez a nemesi demokrácia építõanyaga; s a vakolat jó titoktartó. A födele sem csupán azért tarka, mivel minden esztendõben foldozzák új zsindellyel, melynél fogva olyan, mintha fekete tuffra volnának szürke, sárga, barna hímzések kigondolva; hanem hogy mivel ez már így divatos. Azért van verandája és gömbölyû szögletkalitjai, miket a kisasszonyok rotondának hínak. Belül pedig éppen minden komforttal el van látva. Kandallóterem, pipázószoba, zongoraterem; könyvtár is van, s abban régi könyvek, amiket még eddig mindenki megbámult, aki elõször látta. Itt ugyan elmulathatja magát Baradlay Ödön egy hétig is.
No, hanem ugyan megcsalta ezzel a vendéglátással magát is, mást is a jó Zebulon.
Baradlay Ödön, mint még tegnap megírta, pontosan délelõtti tizenegy órakor megérkezett. Parasztszekéren jött, melyen hiányzott minden ruganyos ülés. Kurta bekecs volt rajta, lábszárig érõ vadászcsizmák sarkantyúval és az ülésbe vetve egy szironyos juhászbunda.
Amit a legjobban megbámult Zebulon, az, hogy a lógós lónak még a hámon kívül nyereg is volt kötve a hátára.
Ó, mint örvendett Zebulon a kedves vendég megérkezésének! Hogy osztotta a parancsokat a cselédségnek, hova hordják fel a kocsiról a méltóságos úr bagázsiját, hova kössék be a lovait, mit adjanak nekik enni, míg Ödön fel nem világosította, hogy csak hadd maradjon minden úgy, ahogy van, mert azonnal megyünk odább.
- Azonnal odább? - szólt elhüledezve Zebulon. - Hova?
- Gyerünk be az udvarról, majd elmondom odabenn.
Zebulon azzal biztatta magát, hogy ez talán csak tréfa.
- Akarsz te, kedves barátom, mindjárt elmenni? - kérdé, midõn a pipázószobába értek. (Az országgyûlés tagjai tegezni szokták egymást.)
- Igen. És te is jössz velem. Az éjjel kaptam a fõhadparancsnok tudósítását, minélfogva azonnal a legnagyobb sietséggel útnak kell indítanunk minden csapatot, ami csak fel van szerelve, Kassa felé; s az élelmezést is abba az irányba vezetni. A dolog haladékot nem tûr. Én még az éjjel kiadtam a rendeletet a többi alkormánybiztosoknak, hogy hol csatlakozzanak velünk. Te utamba estél, hát hozzád magam jöttem.
- Hát csak ezért jöttél?
- Csak-é? Zebulon barátom, nekem még ennél nevezetesebb okom nem volt az utazásra. A hadsereget összpontosítják, s nekünk gondoskodnunk kell róla, hogy minden ponton el is legyen látva; mert különben nem az ellenség veri meg, hanem a rossz ellátás. Azért csak készülj fel rögtön, a gondviselésed alatti dandár ma estére a székvárosban táborba száll, s nekünk akkorra ott kell lennünk.
- Hiszen az hat mérföld!
- Azért kell sietnünk.
- De csak legalább ebédre itt maradsz.
- Akkor nem érünk be éjszakára.
- De mikor a feleségem, a leányaim úgy készültek már az elfogadásodra.
- Remélek majd máskor részesülhetni abban a szerencsében, de most egy elveszteni való percünk sincs.
- Jaj, de szigorú ember vagy te, kedves barátom!
- Gondold meg, kérlek, hogy ez nem mulatság, amibe most indulunk, hanem háborúviselés.
Az igazat megvallva, Zebulon erre voltaképpen csak most kezdett elõször gondolni. Eddig csak úgy vette a dolgot, hogy abból nem lesz egyéb egy kis kedélyes demonstrációnál; akinek tetszik, messzirõl nézi. Csak most kezdett elmélkedni felõle, hogy micsoda következése lehet annak, ha az ember a búzavirágszín atillára felköti a kardot.
Hisz ez egészen komolyan megy.
Úgy találta, hogy ebben a pipázószobában nagyon hideg van. Az õ fogai vacognak.
- Pedig most már ne fûttess be - mondta neki Ödön -, hanem szedd össze legelébb is a számadásaidat; vedd magadhoz a pénztárt, egy tarisznyába tégy egypár fehérnemût, nagy motyót nem vihetünk magunkkal; a kardodat kösd fel; a pisztolyaidat dugd a zsebedbe, s keríts egy jó juhászbundát, mert sokszor megeshetik, hogy a gyepen hálunk.
Mindezek pedig nem olyan biztatások voltak, amik Zebulon keblébe nagy meleget öntöttek volna. Kereste az ürügyet, hogy mivel hosszabbíthassa meg az édes otthonlét perceit.
- Ha már muszáj menni, hát legalább egy kis útravaló elemozsináról gondoskodom. Megmondom leányoknak.
- Hiszen élelmezési biztos vagy! Négyezer ember ellátása van rád bízva. Gondoskodtál róluk?
- No, de hogyne?
- Hát ahol azok enni kapnak, mi is mindig kapunk.
- Igen ám: azok kapnak profuntot meg vutkit.
- Hát mi is kapunk profuntot meg vutkit. Magunk csak nem ehetünk fehér kenyeret akkor, mikor a katonáink feketét!
Zebulonnak sehogy sem fért a fejébe ez a logika. De hát az asszony?
- De még famíliámtól is el kell búcsúznom talán?
- Hát búcsúzzál; de végezd gyorsan!
Búcsúzni? De mit mondani?
- Magam se nem tudom, micsinyáljam?
- Már csináld akár azt, hogy mondd el a családodnak, hogy te most mégy a háborúba, ott meglõnek, levágnak; vagy ne szólj senkinek semmit, hanem szökjél meg tõlük; vagy tégy, ami e kettõ között fekszik, akármi okos dolgot, csakhogy öt perc múlva készen légy vele.
Zebulon keserveset sóhajtott. Búcsúzott volna is, nem is. Válogatott magában, hogy kinek féljen jobban szeme elé kerülni: az ellenségnek-e vagy Anna úrhölgynek, azzal a napiparanccsal, hogy kárba veszett a nagy ebéd, menni kell a háborúba.
Schlicket választotta. Búcsúzatlanul indult el keserves vendég barátjával, kibe még csak egy pohár szilvóriumot sem tudott belediktálni.
Mikor a szolgálóval maga után vitette útitáskáját, amibe saját maga pakolta be egyét-mását, a fél lába fenn levén már a kocsi hágcsóján, azt kérdezé tõle:
- Te Boris, hol a kisasszonyaid?
- Az egyik a konyhán süt-fõz, a másik a harmadikat öltözteti, a negyedik az ötödiknek a haját sütögeti görbe vassal.
- Hát a nagyságos asszonyod mit csinál?
- Most fûzeti magát az újmódi míderbe a hentesnével.
- No, jól van. Mondd meg neki, hogy ne várjanak bennünket se ebéddel, se vacsorával. Majd mikor hazajövök, akkor itthon leszek.
De nem is mert Zebulon hátrapillantani, mikor a szekér kicsörömpölt a kastély udvarából!
Hegyen föl, hegyen le egész késõ estig vitte Zebulont étlen-szomjan Baradlay Ödön. Az útban talált vendéglõk már tisztára ki voltak élve az elõrehaladt csapatok által. Egyetlen csárdában kaptak egy csésze keserves rossz feketekávét.
Zebulon ugyan váltig biztatta kedves barátját, valahányszor falut értek, hogy látogassák meg a papot; „papnál bizonyosan lehet valamit kapni!”, de Ödön nem ért rá ily ájtatos célú diverziókra; hajtatott odább.
Bánta is Zebulon nagyon, hogy minek fogadott neki szót, s nem hozta magával az elemózsiás tarisznyát: „Télen kenyeredet, nyáron ruhádat el ne hagyd!”
Délután csakugyan akadtak egy sor társzekérre, mely kenyereket szállított a hadak számára.
- No, most innen elláthatod magadat! - figyelmezteté Zebulont útitársa.
Az alkormánybiztos úr adatott magának egyet azokbul a kenyerekbül, vulgó prófunt, s azon kezdte, hogy beletörte a tollkése pengéjét a megszelésénél.
- Jó az a kenyér? - kérdé tõle Ödön, mikor Zebulon elkezdte azt a foga alá rakogatni s majszolni nagy fohászkodással.
Zebulon nem merte azt mondani, hogy „rossz”, mert hisz az õ süteménye; hát csak nagyot nyelt belõle, s azt felelte, hogy „igen jó”.
Ödön megállhatta, hogy ne nevessen útitársa kínjain. Az pedig dühös volt rá, hogy nem akar megéhezni. Kiállja késõ estig.
Estefelé már a pecsenyével is találkoztak. Csakhogy még az lábon járt. A hadsereg számára hajtották a gulyát.
Ödönnek úgy tetszett, mintha a fõhajcsárban, ki lovon ült, valami régen látott arcot ismerne meg.
Mentül közelebb értek a székvároshoz, annál sûrûbb volt a járó-kelõ tömeg, a szekerek sora, mik szénával, szalmával, ruhanemûvel, zabbal rakodva döcögtek elõre; s mindenféle fegyverzetû csapatok, mik közt nehezen lehetett elõrehaladni. A vezetõkkel örökösen volt valami beszélnivalója Ödönnek, amit Zebulon nagyon restellt; mit tartóztatja fel az utat mindenféle emberekkel?
Jó késõn érkeztek meg a székvárosba. Ott a fõbíró házához szállásoltak be. „No, itt legalább megnyugszunk - gondolá magában Zebulon. - Itt már vacsorára várnak.”
No, szépen csalatkozott.
Amint megérkeztek, rohant rájuk a mindenünnen érkezõ csapatok élelmezési tisztsége. Az mind Zebulont ostromolta ezer kérdéssel és követeléssel. Egyik szépen, másik gorombán. Egyik a kenyerét kereste rajta, másik a ruháját, harmadik a csizmáját, negyedik a szénáját; s Zebulon csak azt tudta valamennyinek felelni, hogy „majd gyün, majd gyün”.
Igen, de hol jön? Mikor jön?
Ödön megszánta Zebulont a fejére nõtt zivatarban.
- Bruder, meglehet, hogy minden itt is van már; csakhogy senki sem tud róla. Eredj, ülj fel a nyerges lovamra, s csinálj rendet a raktárakban; adj rendeleteket a sorompóknál, s nekem hozz mindenrõl pontos tudósítást!
No, most még lóra ülni! Szénát, szalmát deputálni, prófuntot osztogatni, vad katonákat kielégíteni, goromba tisztekkel veszekedni! Ez éppen Zebulonnak való mulatság volt. Azt hitte õ, hogy mindezt el lehet végezni onnan hazulról, az úri kastélyból, a bõrpamlagon heverészve, a hosszúszárúból pöfékelve. S most íme, még lóra is kell ülnie.
Két óra múlva került haza. Rettenetes dolgokat ért meg. Elõ akarta adni keserves élményeit Ödönnek.
- Kedves bruder, ezer darabra vagyok széjjeltépve. Csodálok, hogy magamat is meg nem ettek.
- Jól van, jól van! - vágott szavába Ödön. - Most csak gyere vacsorázni, azután adj róla írásbeli jelentést, hogy mit hogyan intéztél el.
Írásbeli jelentést! Ez a szó még a vacsoráját is megkeserítette Zebulonnak.
Sohasem szeretett írni. Ezt az egyet, ha lehetett, kikerülte. És még éppen vacsora után! Hisz az minden isteni és emberi törvények ellen van - vacsora után írni.
Pedig annak ugyan meg kell lenni. Ödön alig várja, hogy elvigyék az abroszt, a tányérokat, poharakat; rögtön ugyanarra az asztalra papírt teríttet föl, kalamárist, tollat hozat, s ráfogja Zebulont, hogy csináljon részletes kimutatást.
Zebulonnak pedig még csak távoli sejtelme sincs arról, hogy hogyan kellene ahhoz hozzákezdeni. Különösen azt szeretné megtudni, hogy mire való az a lénia, amit odatettek a papirosa mellé.
Ödönnek kell õt belevezetni. Az írja meg neki e jelentés fejét, a rubrikák címeit.
- Most aztán csak ezeket töltsd be!
És Zebulonnak kell rajta törni a fejét, hogy mi következik egymás után.
Azalatt egyik ember jön, a másik megy. Minden szoba tele van emberrel. Lehet is ilyen lármában dolgozni!
Ödön fogadja õket egymás után; átveszi jelentéseiket, meghallgatja panaszaikat, elintézi összeütközéseiket; és mindezt teszi finomul, nóbelul, elegánciával, ahogy Zebulon bámulattal jegyzi meg.
A jegyzõkönyv nagyon keservesen akar elõrehaladni.
Egyszer a többi közt jön egy ismerõs alak, aki végett már csakugyan meg kell Zebulon úrnak pihentetni a tollat.
Azzal a szóval ront be, hogy:
- Hol a szalmakomisszárius?
Zebulon magára veszi ezt az interpellációt, s azt mondja:
- No, mi kell?
Az interpelláló alakot ismerjük a régi kortesvilágból; a híres kolompos az, ki mindenütt szeret ott lenni, ahol verekedni kell; hogy maradna hát el egy friss háborúból? Nincs ugyan katonásan öltözve; piros kihajtós viktóriadolmány van rajta, pitykés rajthúzlival, de oldalán rezes fringia, övében két pisztoly, s a vállán keresztülkötve egy karikás ostor, melynek suhogójába éles drót van fonva. Marciális alak.
- Hát az kell - szólt a travesztált kortesvezér -, hogy mit fekszik rá a német az én szalmámra?
Erre Zebulon letette a tollát, s szétterjeszté a két tenyerét.
Ki értse ezt a bolondot?
- Kezdjük az elején - szólt Ödön nyugodt kedéllyel. - Micsoda ön? Csapatvezér?
- Igenis, csapatvezér. A kétszuronyos bataillonnak a parancsnoka.
- Tehát ökörhajcsár?
- Igenis.
- No, és mi baja van a némettel?
- Hát van itt egy csapat német diák. Bécsbül vagy honnan szöktek ide, az ebingük! Halálfej van a kalapjuk mellett; úgy híják õket, hogy a halálfejes légió.
- S mi baja van önnek velük?
- Az a bajom, hogy ha egész nap nem látom is õket, este mindig oda kerülnek, ahol én megtelepszem a gulyával; mert tudják, hogy ott szalma is lesz, s õk a legelsõk, akik letelepszenek a szalmára.
- És aztán mi rosszat tesznek?
- Hát egész éjjel veszekedettül énekelnek. Ha éheznek, ha szomjaznak, mikor más becsületes ember káromkodnék, õk csak énekelnek, s mind lehidalják a szalmát, amit nekem másnap az ökrökkel fel kell étetnem.
Ödön okosan akart beszélni ezzel az emberrel.
- Hát aztán, édes barátom, mi sajnáljunk egy kis szalmát ezektõl az idegen fiúktól, kik messze földrõl eljöttek a mi hazánk szabadságáért vérüket ontani?
- Ej, mit nekünk az a sok szedett-vedett nép! - torzsalkodék a volt kortesvezér. - Elbánunk mink a magunk ellenségével magunk is. Voltam én már különb csetepatéban is, mint ez a mostani hajcihõ, mikor a Papszászt restoráltuk. Akkor tetszett volna engem látni. Egymagam szétvertem ezer fehér tollast. Kilenc lyukat ütöttek a fejemen. Itt a helye most is, ni. Majd én mutatom meg, hogy hogyan kell elbánni a svalizsérrel! Ha én kieresztem ezt a drótos suhogómat, mind egymás után kiverem valamennyinek a szemét. Minek ide közénk ez a német meg a polyák? Ne rondítsa el velök a seregünket, méltóságos fõkomisszárius úr.
De már erre Zebulon dühbe jött.
- Elmisz innen, riszeg akasztófa, mindjárt! Vagy vágok fejedhez kalamárist! Ha ökörtül akarsz jönni, eredj tülem! S ha velem akarsz beszélni idebenn, akkor mars ki!
Zebulon az erélyes kikergetés után csakugyan képtelen lett újra beletalálni magát a jelentés kontextusába. Ej, de bánta, hogy effektíve hozzá nem vágta a kalamárist a hajcsárvezérhez. Most nem volna több tinta.
De csak megint neki kellett dûlni a jegyzékkészítésnek, az irgalom nem ismerõ fõkormánybiztos nem kegyelmezett. Zebulon az egyik ujjával a szemöldökét tolta fel, mintha a gondolatokat tolná ki homlokából, pedig csak azért tette, hogy a szempillája le ne ragadjon. Meg akarta kísérteni azt, amit már elõtte annyi kétségbeesett ember próbálgatott, akit elõvett az álmosság, hogyan lehetne fél szemmel ébren lenni, fél szemmel pedig aludni?
Amibõl aztán az lett, hogy amint Ödön elhagyta egy pillanatra a szobát, abban a pillanatban azt hallá Zebulon, hogy Anna asszony beszél hozzá lepcses, vontatott, éles hangján: „Mikor jön már az a vendég?” Csak akkor riad fel, mikor Ödön megint visszajön valamit megtudakolni.
Végre megszánja a kegyetlen parancsoló.
- Hallod-e, öreg, te itt elalszol. Eredj, feküdjél le, holnap négy órakor felkeltelek, akkor elvégezheted.
Zebulon örült az engedelemnek. Milyen jó az, mikor az ember vénségére beáll kisdiáknak, s várja az instruktortól az engedelmet a lefekhetésre.
Ámde lefeküdni és elaludni két különbözõ dolog.
Van egy kegyetlen kínai tortúra, mely abból áll, hogy az elítéltet két melléje állított poroszló, valahányszor el akar aludni, mindannyiszor felrázza álmából. Zebulon keresztülment azon. Alig adta át magát a nyugodalomnak, már jött valaki, aki most érkezett éjjel, és rögtön beszélni akart a nagyságos úrral; százféle kérdéssel háborgatták; a fülébe kiabáltak mérges, türelmetlen emberek. Utoljára megharagudott, bezárta az ajtaját, nem bánta, dörömbözzenek rajta.
Egy nagy, ketyegõ kakukkóra volt a szobájában, mely minden óranegyedre huhukolva figyelmeztette, hogy közeledik az idõ. Siessen egy óra alatt kettõt aludni.
Mikor aztán az óra kettõt kakukkolt éjfél után, akkor legédesebb álmából felriasztja valami borzasztó esemény. Eleinte azt hitte, a világ dûl.
Pedig hát csak a német aulisták masíroztak az utcán, azok zendíték rá az ablaka alatt a Fuchsliedet:
Wer kommt dort von der Höh?
Ejnye, hogy az isten áldja meg õket érte!
Azután még kevesebb szó lehetett az alvásról.
Jött egy másik csapat meg egy harmadik meg ki tudná hányadik, s ablakrengetõ dobveréssel vonult végig az utcán valamennyi. Majd meg a nehéz társzekerek, amiktõl rázkódott az egész ház. Aztán aludjék valaki.
Zebulont csak az a halavány remény kecsegteté, hogy Ödön majd elalussza a négy órát. Hiú remény. A kakukk nem huhukolt olyan pontosan, mint amilyen készséggel hangzott a kopogtatás az ajtaján s a rövid szó: „Kelj fel, indulunk!”
Pláne indulunk!
Ödön tudatá vele, hogy sietni kell, mert az ellenség már elõbbre haladt, mint gondolták.
Zebulon fogvacogva öltözködött, és kezdte már bánni nagyon, hogy ebbe a mulatságba keveredett.
Csak most kezdte észrevenni, hogy az úszáshoz múlhatatlanul megkívántatik az, hogy az embernek a vízbe kell menni. Ezt nem hitte volna.
Hisz õ most nyomrul nyomra megy bele a kellõ közepébe a háborúnak. Most már körül van hadsereggel; most már toljak elõre, még csak vissza sem fordulhat; muszáj a csatatérig menni, még az ágyúszóból is kaphat. Azt pedig az õ természete be nem veszi.
A másnap reggeltõl estig tartó utazás már valódi gyötrelem volt ránézve; az összeakadt, az egymással szemközt irányzott szállítmányok közt neki kellett volna helyreállítani a rendet; lármázott is eleget, s estefelé azt hitte, hogy ugyan megfelelt a hivatalának.
Ahol este megszálltak, az egyúttal a fõhadiszállás volt. Zebulon egy szobában vacsorált a fõtisztekkel, a táborkarral. Neki is hallani, látni lehetett, hogy fõzik azok ki a haditervet; hogy mutogatják a térképeken, hol jön az ellenség, merre akar elõnyomulni, s micsoda magaslatot kell elõtte megszállani, mely hidakat lerontani, hol a döntõ ütközetet várni.
Zebulon úgy érezte ez alatt, mintha a szíve folytonos apró reszketésben volna.
Azután elõszámlálták a fõtisztek, hogy minõ erõket hoz magával az ellenfél, hány ágyút, hány tizenkét fontost. De még egy röppentyûtelepet is.
Ez ütötte meg Zebulonnak legjobban a fülét.
Olvasta õ egy régi conversations lexiconban, hogy micsoda veszedelmes projektil az a kongrév-rakéta. Ahova annak egy szikrája leesik, az keresztülég a bõrön, húson és csonton; az méreg és tûz; attól nemcsak meghal az ember, de pokolra is jut. S ha száz ember van egy rakáson, ahova az leesik, mind a száz halál fia.
Zebulon minden lehetõt kigondolt dús fantáziájában, aminélfogva elmaradhasson ebbõl a drága mulatságból. Hogy irigylette annak a fiatalembernek a sorsát, akit elküldtek Pestre futárnak!
Végre egész õszintén kirukkolt vele Ödönnek:
- Kedves barátocskám, én már öregember vagyok. Beteges ember vagyok. Katona nem vagyok. Nem tudok a verekedéshez. Öt leányom van, nem vagyok a magam embere. Nem szeretek olyan helyre menni, ahol az embert még valami non putarem is érheti. Hagyjatok engem valahol a tartalék transzportnál hátra.
Ödön méltányolta a kívánságát.
- Jól van, öreg; válassz magadnak olyan helyet, ahol legbiztosabbnak érzed magadat; egy része az élelmezésnek itt marad; ha akarod, itt maradhatsz vele. Hanem arra figyelmeztetlek, hogy az ilyen háborús világban sohasem tudja az ember, hogy az ellenséget hol kapja meg hamarább.
Zebulon örök hálára érezte magát lekötelezve ez intézkedés által. Õ majd csak lõtávolon kívül intézi a dolgokat. Hadd menjen a forrójába Baradlay Ödön, õ még fiatal ember.
Ödön intézkedett is. Legutolsó megtelepedésük helye népes magyar falu volt, melynek lakosai maguk ajánlkoztak a hátrahagyott élelmi rakoda fegyveres megõrzésére.
Ödön ott akarta hagyni Boksa Gergõt is, a maga kétszarvú bataillonával; de az egész indignációval protestált ez ellen.
- Hogyan eshetnék meg énnálam nélkül az ütközet? Hogy Boksa Gergõ ott ne volna, ahol verekedni kell? Hat lovat akarok én elvenni a svalizsértól, hatot!
Ödön nem bánta hát, menjen a táborral Boksa; de ötvennél több tulkot ne hajtson magával, a többit hagyja itten.
Reggel a had dereka odább vonult; egy része még az éjjel, s Zebulon úgy örült neki, hogy nem hall több dobpörgetést. Ki is aludta magát aznap délután kedvére. Úgyhogy estefelé egész pihenten, a csizmát is lehúzva a lábáról s papucsot öltve (az mindig a táskájában kísérte) ülhetett neki a bevégzendõ számadásnak.
Éjfélig szépen elkészült a rovatokkal, s már éppen a tollat akarta hozzáverni az asztalhoz, mikor csak egyszerre puskaropogás riasztja fel. Itt az ellenség!
Megmondta azt elõre Baradlay Ödön.
Zebulon sem vette tréfára a dolgot, felkapta egyik kezébe a pénzes táskát, másikba a csizmáit, kiugrott az ablakon, neki az erdõnek; futott, amíg csak a lövöldözést hallotta, egy szál harisnyában, a csizma a kezében; hátra sem fordult a szomszéd faluig; ott szekereket fogadott, s kincseket ígért annak, aki õt falujába hazaviszi.
Sohasem látta õ többet a hadsereget. A pénztárt átadta a bírónak. A számadás ott veszett. Mi lett a rábízottakból tovább, bizony nem kérdezte senkitõl. Csak nagyon késõn, más országban kapott egyszer egy magyarországi hírlapot, melybõl megérté ama kritikus napok eseményeit, s olvasá nagy bámulatára a hadi bulletinben, hogy Tallérossy Zebulon ez alkalommal a nép segélyével egy egész ellenséges hadosztályt több óráig feltartóztatott, s ez idõ alatt minden rábízott élelmiszert és a hadipénztárt szerencsésen megmentett.
Csakhogy az ideig sok mindenfélén kellett még keresztülmenni a jó úrnak, ami majd következik egymás sorjában.

AZ ELSÕ TANDÍJ
Mi történt?
Kimondom hímezés-hámozás nélkül. Megverték a magyar hadsereget Kassánál nagyon. Szétverték a császári seregek úgy, mint ahogy az amerikai republikánus hadsereget szerterobbantották a bulls-runi legelsõ ütközetben.
Nem szépítek semmit.
Gyönge volt a vezénylet, vigyázatlanok voltak az alsóbb tisztek, rosszul lõttek a tüzérek, nem állták a tüzet a közkatonák; megverte a magyarokat az ellenség játszva. Elég volt tizenkét fontosaival végigsepertetni az országutat, hogy a magyar hadderekat áttörje. Az öreg, becsületes, jószívû fõvezér, a magyar hadügyminiszter leült az út közepére, az ellenséges ágyúk elé, úgy rimánkodott katonáinak, hogy ne féljenek az ágyúktól, hiszen nézzék, minden golyó a fejük fölött repül el. Azok elfutottak. Szomorú ütközet volt az. Hátat adott mindenki az ellenségnek. Mikor nehány nap múlva a hadügyér megjelent az országgyûlésben, a debreceni városházteremben, ezen kezdte beszédét:
„Szeretnék pincébõl kibeszélni, hogy ne látszanék arcom pirulása.”
Még most is érezzük ezt a pirulást, pedig azóta de sok vér, de sok fény lemosta, bearanyozta azt ottan!
Hanem ez a szégyen teljes és tökéletes volt.
S mikor végül a futók után megeresztette a császári vezér a kongrév-röppentyûket; mikor ez ismeretlen, ijesztõ tûzkígyók utánaindultak a szétriadt tábornak, kerepelõ süstörgéssel, sziporkát okádva hosszú kanyarulatokban, s nagyot pukkanva dobbantak le közéjük, ijesztõ tûzesõt szórva maguk körül, akkor teljes lett a zûrzavar; lovasság, tüzérség, szekerészet, gyalognép, újonc, nemzetõr összekeveredve, vezényszót nem is ismerve, egy zilált gomollyá váltan terelte egymást elõre, s akadályozta egyúttal a menekülésben. Az ellenségnek csak egy lovas osztályt kellett utánaküldeni, s a röppentyûtelepét elõretolni, hogy minden ágyúját elvegye a futó seregnek, s százával fogdossa el csapatjait.
Egy ilyen elátkozott pillanatban van azután nagy ára egy helyén levõ szívnek!
Baradlay Ödön nem volt katona, nem volt hadvezéri talentom, de bírt azzal az adománnyal, ami nélkül nagy ember nem lehet senki - hidegvérrel.
Szeme közé nézni annak a rémnek, ami elõl más tízezer riadva fut, és visszariasztani azt.
Ödön nyerges lovára kapott, amint a harc balvégzetes kimenetelét látta, s mikor már mindenki elveszette a fejét, õ kereste az eszközt, amivel megmentse valamennyit.
Neki még csak fegyvere sem volt, egy lovagostor volt mindössze is a kezében.
Az újonc ezredeket nem lehetett megállítani az ijesztõ röppentyûk elõtt, s az országúton jött már robogva egy lovascsapat az ellenségtõl, melyre könnyû munka várt.
„Nehezítsük meg nekik e munkát!” - gondolá Ödön, s a futó csapatok között, ahol a legfiatalabb arcokat látta, elkiáltá magát:
- Fiúk, hát el hagyjuk-e fogni az ágyúinkat?
Nehány elszánt gyerek megállt e szóra. Csak közkatonák voltak.
- Meghaljunk a többiekért? Jól van! - S szembeszálltak a lovassággal.
Most egyszerre váratlan segítségük érkezett. Az országút melletti ákácsövény mögül oly sortüzelés fogadta a feléjük robogó lovasságot, hogy az összevissza keveredve fordult meg, és nyargalt vissza, ló és lovas holtan, sebesülten bukdácsolt szerte az úton.
Az árok sövénye mellõl hurráordítással emelkedett ki a rejtett csapat. A halálfej-légió volt az. Vezére, a hórihorgas népköltõ, Mausmann, kalapját csóválva kezében kiálta Ödönre:
- Hurrá, patrónus uram! Ezt nevezik barikádtaktikának. Ödön üdvözölve szorítá meg a bohó diák kezét, ki õt patrónus uramnak szokta nevezni, mert Ödön gondoskodott, hogy az aulisták el legyenek látva a hadseregnél, s a magyar fiúk barátkozzanak velük.
Méltók is voltak e barátkozásra. Mind tûzben edzett legények, mindig jókedvûek, mindig harcra készek. Nem félnek még az ördögtül sem, még a kongrév-rakétától sem; az ellenfelüket pedig sok vitézi találkozásbul ismerik már. Száz ilyen gyerek nagy kincs ilyen órában.
Azokkal az önkéntesekkel együtt, kiket Ödön megállásra bírt, lehettek talán kétszázan. Kicsiny csapat volt, de elszánt.
Az ellenfél, mikor e kis csapatot tömörülni látta az országúton, amint a gyilkos sortüzelés lovasságát visszariasztá, elkezdte röppentyûtelepét játszatni ellenük.
Játszatni? No, hát õk is játéknak vették.
- Á! Régi ismerõsök - élcelt rájuk Mausmann. - Szüretkor láttam eleget. Minden filiszter ilyet ereget. Nézzétek, hogy fúródik a földbe. Ennek az orra homokkal tõlt be. Ez a másik sem sikerült. A meg ni, hova elkerült. No, most az igazi e lesz. (A röppentyû csakugyan elõttük csapódott le süvöltve, süstörögve. Mausmann odaugrott hozzá, s dacára a sziporkáknak, megkapta a nyelét, beledobta a röppentyût az árokba, ott pukkant el, csak azután mondta rá a kádenciát: Te pedig itten nem kellesz!)
Az újonc fiúk nevettek rajta.
Nevettek!
Ettõl a nevetéstõl kezdve hõsök lettek belõlük.
Egyszer szeme közé nevettek a halálnak. Felfedezték, hogy a halál is csak komédiás; megríkatja, megijeszti a karzatot grimaszaival, pátoszával; de tiszteli a kritikust, és kitér neki!
Az ellenség látta, hogy a röppentyûinek semmi hatása többé. Újra a lovasságot indította az ellenálló csapatra. Most már egy század nehézlovas jött a többiek elõtt.
A kis csapat most hármas sort alakított, az egész országutat elfoglalva, s bevárta közelre a lovasokat.
Mausmann e várakozás alatt rázendíté a Fuchsliedet:
Wer kommt dort von der Höh? 
Wer kommt dort von der Höh? 
Wer kommt dort von der ledernen Höh - 
Sa, sa, ledernen Höh, 
Wer kommt dort von der Höh?
Azzal hurrá! Egy üdvlövést húszlépésnyi távolból a közeledõknek! Hogy porzik vissza a lovasság, holtakat, sebesülteket hagyva el maga után!
S azzal a kis csapat újra tölt, vállra veti puskáját, s halad csendesen az országúton.
És újra hangzik az üldözõ lovasság robaja. Most már az országútról kétfelül letérve, körül akarják fogni a csapatot.
Az hirtelen kört alakít, a kör közepén Ödön lóháton, a szuronyok kifelé fordítva, mint egy óriási sün tövisei. És hangzik a Fuchslied többi szakasza:
Es ist der Windischgraetz, 
Es ist der lederne Windischgraetz. 
Was bringt der Windischgraetz? 
Was bringt der lederne Windischgraetz? 
Er bringt uns einen Fuchs, 
Er bringt uns einen ledernen Fuchs.
A támadó lovasság ismét kénytelen visszavonulni a víg fickók lövései elõl. Nem félnek azok, nincs azoknál vadásztréma, lámpaláz. Oda várják az ellenséget a puska végére, akkor lõnek rá, mikor bizonyos a golyó.
És aztán a Fuchsliednek igen sok strófája van, míg az mind elõadatik, hogy mit csinál a „Fuchs”. És ahány strófája a Fuchsliednek, annyi támadást kellett kiállani az üldözõ lovasságtól a maroknyi kis csapatnak. Kiállta becsülettel.
Mikor szuronyra, puskaagyra került már a dolog, ott is hetykén, büszkén verekedett a halálfejes csapat; aki sebet kapott, bekötötte, nem panaszkodott; akik halálsebben elestek, társaik puskáikra véve vitték odább, s még akkor is azt kiáltották: „éljen a szabadság”; s amilyen hosszú a forrói országút, olyan hosszan jelölték vércseppjeikkel a védett Magyarország földét.
Pedig hát „mi nekik Hekuba”?
Az utolsó, most már dühös verekedéssel végzõdött roham visszavetése után azt mondá Mausmann Ödönnek:
- No most, patrónus uram, az utolsó töltényünket vertük le a puskába. Többet nem puskázunk. Itt a hátunk mögött van egy híd; ott megállunk, és ott maradunk. A nádason a lovasság nem kerülhet mögénk. És most, fiúk, esküdjetek meg, hogy ezt az utolsó lövést nem adjuk az ellenségnek; ezentúl csak szuronnyal verekszünk.
S a bohó, jókedvû, egzaltált fiúk letérdelnek az országúton, s égre emelt kézzel éneklik el az esküt valamelyik opera kardalából, talán Beatricébõl, s el vannak szánva a színdarabot komolyan végigjátszani. Az a híd egy kis emelvényt képezett a rónaságon, s amint arra feljutott a kis csapat, e helyzetbõl végigtekinthetett a háta mögötti képen.
A nádasig, melyet ama híd patakja képezett, semmi hóesés sem látszott; túl rajta pedig egy fehér lepel volt a mezõ. A megelõzött napok viharos szelei ide torlasztották össze a havat, mely most, mint a futóhomok, buckákat képezett. E hóbuckákban elakadva, megrekedve vergõdött száz meg száz társzekér, ágyú és lõszerkocsi; egyik felfordulva, másik tengelyig merülve; körüle zilált gubancban a menekvõ csapatok.
„Ezt a látványt nem szabad az ellenfélnek megpillantani!”
„Nem, amíg mi élünk.”
A híd magaslatát elfoglalta a kis csapat, s ott ismét rázendíté az esküdalt, mely halálos ünnepélyességgel hangzott végig a rónán.
A háttért sötét lila-szürke hófergeteg tartá beárnyalva, melynek zord homályából az éneklõ hõs csapat ott a magaslaton úgy tûnt fel, mint egy égbe menendõ mártírsereg; a leáldozó nap tündöklött magasra emelt fegyvereiken, s fényesre festé alakjaikat.
Míg a halálra szántak kardala zengett, az országúton végsõ rohamra dübörgött elõ az ellenfél lovascsapatja; s a röppentyûtelep a saját lovasságának fején keresztül eregeté tûzrajzolta ívben gyilkos lövegeit a hídon állók felé. Azok álltak a tûz elõtt, roham elõtt, ijedetlenül, és énekelték a dalt azokról a hõsökrõl, akik fogadást tettek, hogy csak szuronnyal fognak vívni a mai csatában.
Baradlay Ödön hazagondolt ifjú nejére, két kis csevegõ gyermekére, aggódó anyjára - s aztán elszántan biztatá újoncait: „Ne féljetek, fiúk: száz golyó közül csak egy talál!”
Az az egy éppen talált. Egy fiatal honvédet ott mellette abban a percben sújtott le egy szétpattant gránátdarab. Az rögtön meghalt.
Ödön, lelkét nem veszítve, kiálta föl:
- És ha talál, az a legszebb halál.
- Éljen a haza! - rivallt fel szavára az egész csapat.
A közeledõ lovasság megdöbbenve lassítá rohamát.
De nem az ifjak kiáltásától döbbent meg, hanem valami mástól.
A befagyott nádas bozótja közül egy osztály huszár robogott elõ a térre.
Olyan váratlan volt megjelenése, mint amilyen gyors volt rohanása.
Mielõtt ellenfele arcvonalt formálhatott volna ellene, oldalba kapta azt, s nehány perc alatt szétszórva, összekeverve terelték le azt a huszárok az országútról. A szétbontott lovasszakaszok vágtatva menekültek oldalvást meglepõ ellenfeleik elõl.
És ekkor a huszárosztály, mint egy gondolatra, hirtelen félrekanyarodott; hagyta menekülni lovas ellenfeleit, s egész erejével a röppentyûtelepnek indult.
Azok most vették észre a hibát, amit elkövettek. Nagy magabíztában a gyõztes had igenis messze tolta elõre az üldözöttek hátába röppentyûtelepét, s nem számított arra, hogy még azok közül valaki vissza is fordulhat.
Most aztán egy tanakodni való pillanat sem volt, ha a röppentyûtelepet el nem akarták fogatni. Ezek vén katonák, nem ijednek meg a szikrázó szörnyetegtõl. Össze kell pakolni hirtelen, s menekülni a lõszeres kocsikkal. Jó szerencse, ha maga a röppentyûkészlet a gyalogság oltalma alá menekülhet; de már az állványokat nincs idõ megmenteni. Azokat a huszárok elfoglalják, összetörik, s még azután messze megüldözik a visszamenekülõ tûzszekereket.
Akkor aztán, mint kik munkájukat bevégezték, csendes léptetve térnek vissza a hídon álló bajtársaik felé.
Bizony be volt végezve e csapással a nap munkája. Az ellenfél nem erõltette gyõzelmi sikerét tovább. Minden oldalon takarodót fúttak. Az elõretolt hadcsapatok visszahúzódtak. A vert had menekülhetett odább.
A huszárcsapat jött egyenesen a híd felé. Többen lehettek kétszáznál.
Elöl lovagolt vezetõjük, egy délceg, daliás alak, hetykén felkunkorított bajusszal, villámló szemekkel, merész hajlású sasorral, kevély mosolygással egész arcán.
Ketten voltak a hídon álló csapat között, akiknek úgy tetszett, mintha ezt az arcot látták volna már valahol. Az egyik volt Ödön, a másik Mausmann.
Az utóbbi ismert rá hamarább. Õ csak nehány hó elõtt találkozott vele. Ödön hat év óta nem látta.
A diákharcos egyszerre rákezdte:
„Wer kommt dort?”... de nem tudta folytatni, hanem ahelyett sírva fakadt, felhajította a kalapját, s odarohant a közeledõ lovaghoz; átnyalábolta, összecsókolta, majd hogy le nem vette a lováról.
- Hurrá, Baradlay! Hurrá, Richárd Baradlay!
Csak most ismert Ödön testvérére. Oly rég el voltak egymástól szakítva, hogy az utcán is elmehettek volna egymás mellett felismeretlenül; a csatatér pedig minden arcnak új, szokatlan kifejezést ad.
A két testvér összeölelkezett. Ödön sírt, Richárd nevetett. Az egész csapatban minden ember sírt és nevetett. Huszárok, honvédek, legionáriusok egymást ölelték, csókolták s magasztalták, ki-ki a maga nyelvén.
- Az ég küldött téged most ide - szólt Ödön Richárd öccséhez.
- De az öreg „kófic” is küldött. Amint a nagy futás közben én a csapatommal szemközt jövök rá, s jelentem, hogy most érkeztem, azt mondja: „Hát csak siessen ön; testvére odahátul van valahol, szedje fel!”
- Bizony, ha nem jössz, úgy egy óra múlva te vagy a majoreszkó.
- Amitõl isten õrizzen mind a kettõnket. Hanem mármost még egyet bízott rám az öreg: azt, hogy ha megkaphatom Ödön bátyámat, hát szidjam jól össze. Tehát tartsd. Baradlay Ödön úr, mi az ördögöt keres ön az ellenség lõtávolában? Ön kormánybiztos. Önnek kötelessége hátul menni, ha elõrehaladunk; elöl menni, ha hátrálunk. Önt nem azért küldte ide az országgyûlés, hogy nekünk verekedni segítsen. Aztán önnek fiatal felesége, szép gyermekei vannak! Nem gondolt reájuk? Rossz ember! Várjon, ezt megmondom édesanyánknak!
Ennél a szónál aztán elmúlt a tréfálózási kedve. Érzékenyen szorítá meg testvére kezét, s halk szóval mondá:
- Szegény jó anyánk. Mintha érezte volna azt, mikor odajött hozzám, és azt mondta: „Eredj oda!”
Az édesanya gondolatára megcsókolta egymást a két testvér. Hiszen gondviselésük volt az, gyermekkorukban, férfikorukban; a bölcsõben úgy virrasztott fölöttük az õ szeme, mint a csatatéren.

A BETYÁR
Most azután e szétvert, legázolt, lelkevett tömegbõl ismét hadsereget alakítani; vitéz, csatakész sereget, mely rövid két hét múlva ellenállni, támadni, gyõzni legyen képes: az volt a bûvészet!
A csata utáni éjt Ödön és Richárd a legközelebb fekvõ faluban töltötték. Egész éjszakájuk azzal tölt el, hogy a szétvert had szállingózó csapatjait felfogják, és valami rendet hozzanak be közéjük.
- Csak enni tudjunk nekik adni - monda Richárd -, a sült szagára majd összegyûlnek.
Hanem éppen ez volt a legnehezebb.
Azon a falun már kétszer járt keresztül az ellenség, s nagyon kevés embernek való tápszert hagyott hátra maga után. Kenyér csak lett volna, mert a társzekereket megmentették, hanem hús nem volt.
- Jó volna, ha most Boksa Gergõ elõkerülne ötven ökrödmagával - mondta Ödön, Richárdot utasítva, hogy cirkáltasson a szomszéd berekben, nem menekült-e a vitéz kortes oda a rábízott gulyával. Hiszen elég ideje volt rá; leghátulra volt valamennyi sereg mögé letelepítve, s nem valószínû, hogy rohamra vezette volna kétszuronyos csapatját az ellenség ellen.
Keresték hát Boksa Gergõt és az ökreit, de nem találták késõ estig.
Akkor elõkerült magától.
Hanem minden ökör nélkül jött; a lovát is úgy vezette kantárszáron. Nyilván csak azért szállt le róla, hogy kimutathassa, mennyire sántít. És aztán nyögött, és lógatta a fejét elõre, majd elejtette az állát, a fokosát mankónak használta, a kardját pedig a hóna alatt hozta. Egészen odavolt.
Oly cifrára tudott nyögni, fohászkodni, úgy reszkettette a torkában a hangot, hogy az ember azt hitte volna, most mindjárt meghal.
- No, Boksa! Hát mi történt? - kérdé Ödön az eléje sántikálót.
- Jaj, uram! Mi történt? - nyavalygott a vitéz hajcsár. - Bezzeg mi történt? Odavagyok én már. Végem van már nekem örökre. Ketté van törve a derekam. Az ágyúgolyóbis. Huszonnégy fontos.
Mausmann meg a többi fiatalok szörnyet nevettek erre a szóra. Boksa Gergõ láthatta, hogy ezt nem hiszik el.
- De hol az ökrök? - sürgették a hajcsárt minden oldalról.
- Hja, az ökrök? Hát ha én azt tudnám!
- De az ég szerelmére, édes barátom - szólt hozzá Ödön -, én önt olyan védett helyzetbe állítottam, ahol semmi baj nem érhette; hogyan van, hogy önmaga el tudott menekülni, a gulyát pedig nem tudta elhajtani?
- Hát kérem átossággal, elmondom én azt egészen úgy, ahogy történt. Hát éppen amint a csata kezdõdött, kiveszem a csizmaszár mellõl a késemet meg a tarisznyából a kenyeret meg a szalonnát, hogy majd egy kicsit kollációzok, hát egyszerre akkorát lû a nímet, hogy csak kiesett a kezembül kés, kenyér, szalonna; azt tudtam, szörnyethalok. Legalábbis volt huszonnyolc fontos az a golyóbis, akinek a szele megütött. Úgy segéljen, láttam! Láncos golyóbis volt, kettõ volt egymáshoz láncolva. Szakálla volt mind a kettõnek.
- Ön elfutott. Azt már tudom. De hát az ökrökkel mi lett? A többi hajcsár nem terelte õket odább?
- Nem tudhatom én azt, kérem alássan, mert amint futottam, a nímet úgy lûtt a hátamba, de úgy lûtt az öregágyúval, hogy ha hátranézek, ellüvi a fejemet.
- Másképp kell ezzel beszélni, édes bátyám! - szólt Richárd elõlépve. - Te gyáva fickó! Megfutottál a nagy szájaddal az elsõ ágyúszóra, s az ellenségnek hagytad a rád bízott gulyát! Káplárok! Padot elõ! Ötven farmatringot neki!
Az ötven farmatring szóra Boksa Gergõ felhagyta szánalomgerjesztõ féloldalt görnyeszkedését, s egyszerre más alakot öltött; hátraszegte nyakát, mellére ütött az öklével, s agyarkodó daccal pattogtatá a szót:
- Azt pedig kikérem magamnak: nemes Boksa Gergely az én nevem.
- Annál jobb rád nézve - szólt Richárd hideg humorral. - Legalább a kutyabõrnek fog fájni az ötven, nem a te bõrödnek.
- Tudatom azt is a kapitány úrral - szólt Boksa Gergõ sarkára ágaskodva, s fokosával mutogatva fölfelé -, hogy a fölséges országgyûlés eltörült minden testi büntetést, még a nem nemesekre is.
- Megapellálhatod, ha megkaptad, intra dominium. Itt nem parlamentírozunk. Jobbra át! Takarodj! Vigyétek, verjétek végig!
Bizony megtörtént, ami még sohasem történt Boksa Gergõvel, hogy lekapták a tíz körmérõl, s olyan kellemetlen érintkezésbe hozták azzal a bizonyos szíjjal, amit a huszárok farmatringnak hínak, hogy ordított bele, mint a behemót.
Mikor a kellemetlen afférnek vége volt, még szokás szerint vissza kellett mennie a kapitány úrhoz, megköszönni a kegyesen osztott tanítást.
- No, hát lûtt-e nagyot a nímet? - kérdé tõle Richárd.
- Egy pisztolyt se sütött el, kérem alássan - szabadkozék Boksa Gergõ.
- Most vegyétek el tõle a fegyvereit, ültessétek fel a lovára, aztán alá is út, fel is út. Az olyan katona, aki nem szégyenli a hátát megmutatni az ellenségnek, megérdemli, hogy botot kapjon az ellenségnek mutatott részére.
Boksa Gergõtül elvették a rezes kardját, a fokosát, a pisztolyait, nyakába akasztották az ostorát, feltették a nyergébe, s aztán kikergették a táborbul lovastul együtt.
Az átkozott német diák, ki az elõõrsön állt puskával, még rá is kiáltott tréfálva:
- Gerge pácsi, ne had magad!
- Hiszen megállj! - csikorgott, öklével fenyegetve Gergõ. - Nem szárad ez énrajtam!
Aztán megostorozta a lovát, s elnyargalt.
Hideg, borongós volt az éj. A hó szitált a szélben. Ilyenkor mondják azt, hogy nem bír esni a hó a hidegtõl.
A táborból csúfosan elcsapott lovag vissza-visszafordult, s agyarkodva káromkodott egyet. Valamit fõzött magában.
Sohasem kapott még rádiktált verést. Fõbeverést, félig agyonverést akárhányszor; az mind tréfa, az mind dicsõség. Sokszor otthagyták az útfélen vérben, fagyban. Sokszor összetörték kocsmában, tisztújításon úgy, hogy senki sem hitte, hogy még lesz belõle ember. Az mind nem volt ránézve keserû emlék. De megveretni, padra lefektetve, büntetésbõl, szájtátó katonák elõtt, gúnyolódó német diákok csúfjára, nemesember létére! Ez nem maradhat annyiban.
Valami tervet fõzött.
Elõvette a pipáját, elõvette a dohányzacskóját, levette fejérõl a kalapját.
Belenézett a pipájába, belenézett a dohányzacskójába, belenézett a kalapjába.
Aztán olyasmit mormogott magában, hogy „jól van”, s feltette a kalapját a fejére, visszadugta a pipáját a zsebébe, a dohányzacskóját a szokott helyére, s elkezdett ügetni.
Egyenesen azon az úton haladt elõre, amelyet nappal megfutott; az ellenség tábora felé ment.
A hólepte mezõn sötét éjjel is tudta magát tájékozni.
Az úton nem találkozott senkivel. A két tábor között üres a tér.
Már túlment a nádason, melybõl Richárd rohamot intézett az ellenfélre, s ott egy dombtetõre felkaptatva széttekintett. A rónán egy helyütt tüzek égtek. Azok tábortüzek.
Közelebb nyomult a tüzekhez; éjhez szokott szeme észrevette, hogy azok mögött egy mezei tanya fekszik.
Hallgatózott. Egy-egy megrázott kolomp hangja, egy hosszúra nyújtott éhbõgés tudatá vele, hogy azon a helyen van, amit keres.
Most már leszállt a lovárul, s gyalog vezette azt arrafelé.
Egyszerre a sötétbõl rákiáltanak:
- Ki vagy? Megállj!
Boksa tette magát, mintha megijedt volna.
- Ejnye no, bizony még rám riaszt! Dezentor vagyok! A „deneztor” szót megértette a kérdezõ. Az elõõrs volt. Azt parancsolta neki, hogy maradjon veszteg, míg az õrjárat elviszi.
Nemsokára jött egy szakaszvezetõ meg egy közlegény lóháton. Ott könnyûlovasok tanyáztak. Boksa Gergõ megmagyarázta nekik, hogy õ spion, szökevény, az ezredessel akar beszélni.
Az ezredes a tanyán volt, és kártyázott a többi tisztekkel, mikor jelentették neki, hogy itt van egy szökevény az ellentáborból, akar vele szólni. Vezessék be.
A tiszt uraknak nagyon megtetszett a furcsa legény alakja. Egy ember, aki egyszerre gyáva is, dacos is; dühös és hunyász; szája panaszra áll, de fogait csikorgatja közben, sorba kezet csókol, és a szenteket káromolja.
- Hát miért szöktél el a magad táborából? - kérdé tõle az ezredes.
- Azért, mert egy új parancsnok jött oda, aki megveretett. Engem, akinek a hetvenhetedik õsapám is nemesember volt! Soha az én testemet bot nem érte teljes világi életemben, s most vénségemre megtették velem azt a csúfot, hogy deresre húztak, ötvenig vertek, mint egy kutyát, mint egy parasztot, mint egy tolvajt. Engem, ki tizenhat vicispánt választottam! Engem, ki soha egy gombot el nem loptam! (Gombot nem: érté alatta.) S még megfosztatott kardomtól, fegyveremtõl, amit soha nemesembertõl még csak adósságban elegzekválni sem szabad! És elkergetett a táborból, mint egy kapcabetyárt! De jó! Másutt is van még világ! Másutt is tud még szolgálni Boksa Gergõ!
- S miféle minõségben szolgáltál ott? - kérdé tõle az ezredes.
Boksa Gergõ csak megvallá az igazat:
- Ökörhajcsár voltam.
- Ahán! Tehát noncombattant? Most értem már a vitéz elszántságot. Tehát nem tartozol a verekedõk közé?
- Verekedése válogatja. De ahol nagyon lövöldöznek, ott egy kicsit zsenírozom magamat.
A tiszt urak nevettek e szégyenlõsségnek.
- No, jól van. Minálunk úgyis szükség van egy emberre, aki ökrökkel tud bánni. Egy gulyát fogtunk az ellenségtõl. Ahhoz mindjárt beállhatsz hajcsárnak.
Boksa Gergõ e szóra megragadta a tiszt úr kezét, s akkorákat csókolt rajta, mint egy papucs.
- Ó, a mennybéli szentek áldják meg a nagyságos urat ezért a jóvoltáért! Bizony olyan hû szolgára fog bennem találni, aki még a hajszálát is megõrzi! Tûzbe-vízbe megyek én az úrért. Majd megmutatom én, hogy mit tudok én, csak kerüljön arra a sor! De azt az ötvenet el nem engedem nekik soha! Azért az ötvenért ötven halálnak kell esni, amilyen igaz, hogy az én nevem nemes Boksa Gergõ!
A kortes szemei vérben forogtak, s a könny még most is megeredt belõlük arra az emlékre, hogy az õ testét ötven meggyalázó, parasztnak való, soha el nem felejthetõ ütéssel érinték. Ha csak nádszállal, ha csak selyemmotringgal esett volna is ez az ütés, megvolna a nagy gyalázat; pedig hát nem azzal esett. Boksa Gergely mutatá a kiszenvedett rajzhúzlin az uraknak a repedést szakított species factikat. Azoknak bizony el kellett hinni, hogy az elõadása hiteles.
- Mi neve annak a parancsnoknak, aki téged megveretett? - kérdé az ezredes.
- Most láttam elõször, mert csak az imént érkezett; hanem a kormánybiztost bátyjának szólította, s így Baradlaynak kell neki lenni.
- Á! A szökevény! (E név felvillanyozta a fõtisztet.)
Most azután érdekelten kérdezé ki tovább a hajcsárt. Hozatott neki bort, hogy beszédes legyen.
Boksa elmondott minden rosszat. Hogy a vert seregnek nincs egy harapás kenyere; hogy a gyalogságnak nincsen fegyvere, az egész út borjúval, tölténytartóval, puskával van fedve; hogy alig jut száz emberre egy tiszt; hogy el van csüggedve minden ember; hogy még az éjjel odább fognak menekülni; hogy rettegnek az ellenségtõl; hogy zúgolódnak a vezérek ellen; hogy csak kegyetlen szigorral lehet a lázongást visszatartani, hogy ki ne törjön; hogy az olasz légió tömegestül át fog térni, mihelyt alkalma akad; hogy a bécsi légiót elkergették maguktól, mert azt hiszik, hogy áruló.
Mind olyan dolgot, amiket a gyõztes örömest szeret hallani.
Boksa Gergõ megnyerte a tetszését a vitéz uraknak. Az ezredes megígérte neki, hogy pártul fogja. Hajcsár itt is kell. Katonákat nem lehet a tulkok õrzésére fogni. Nem is értenek hozzá. Oda ember kell, aki az ökröket tanulmányozta. Az ezredes kiküldte a hadsegédét az ordináncával, hogy vezessék Boksa Gergõt a maga hatáskörébe: a gulyához.
Boksa Gergõ megint kezet csókolt sorba, és sírt, és megitta a maradék bort a palackbul; azután ment hivatását betölteni.
A gondjaira bízott gulya künn volt a tanya udvarán, lehetett tán nyolcvan darab. Mind úgy fogták azt az ellenségtõl, s így nem volt hozzá hajcsár; mert az mind úgy tett, ahogy Boksa Gergõ: elõre elszaladt.
Hanem hiszen azért meg vannak elég jól védve. Elõször is az udvar hét láb magas nádkerítéssel van bekerítve. Az ökör azt hiszi, hogy ott a világ vége. Azonkívül négy lovas jár kivont karddal a kerítésen kívül, minden belsõ lázadás vagy külsõ támadás erélyes visszautasítására. És azután kinn a mezõn táboroznak a többi katonák hosszú sorban; lovaik kipányvázva; ott fõzik a bográcsokban a burgonyát hússal.
Aztán olyan szelíd, kormányozható nép az a tulok. Ott elfekszik a hideg földön, s kérõzik és hallgat. Hogy tegnap a nemzeti hadseregnél volt, ma a császárinál, az ránézve teljesen közönyösnek látszik. Mind a kettõnek oda kell adni bõrt, húst, csontot. A legcímeresebb szarvúnak a nyakára kolomp van kötve; az vezeti a többit. Nem azért, mintha legtöbb esze volna, hanem mert legnagyobb a szarva. Nem választás útján lett vezetõjük; kinevezés útján: elfogadták. Mikor menni kell, egy suhanc elhajtja õket csendesen egy bottal. Ha sebesebben kell menni, egy ostordurranás elég parancsolat. Ha hídon kell keresztülmenni, összetartják a fejeiket, szélrül egy sem szeret menni. Mikor egyet kiválasztanak közülök, hogy az emberiség javára húsát tokánynak, bõrét bakancsnak adja át, társai engedik õt menni zúgolódástalan, s midõn meglátják kiterített bõrét, gondolják magukban: „ma neked, holnap nekem”. S ha néha-néha egyik a sok közül hosszú, vontatott bõgéssel szól bele a világba, az nem a honvágynak, nem a felsõbbség elleni zúgolódásnak hangja, hanem csak annyit jelent, hogy ihatnék. A címeres megrázza nyakán rekedt kolompját, s újra csend lesz.
Hát biz ezeket nem valami nehéz dolog lesz Boksa Gergõnek rendben tartani.
A segédtiszt megismertette a hajcsárt a szolgálattevõ káplárral, ki maga az istállóban ütött tanyát, míg Boksa Gergõ erõs szolgálati buzgalommal kérte ki, hogy õ az udvaron hálhasson lovával együtt; mert hiába, az embernek meg kell szolgálni azt a kenyeret, amit kap. Hiszen van jó juhászbundája. Aztán, ami fõdolog, odakinn pipázni is lehet, ami az istállókban erõsen meg van tiltva.
Engedték a derék, buzgó embernek, hogy hát telepedjék le, ahol akar.
Boksa Gergõ csak azt nézte, hogy merrõl fúj a szél, hogy a gulya a szél mentébe essék tõle.
Ott aztán letelepedett, jójcakát kívánt a jó tiszt úrnak, a káplár úrnak és a többi nagyságos uraknak, akiknek mind sorban elpanaszlá nagy sírva, hogy õt milyen kegyetlenül megverték odaát. Úgy nevettek szegényen nagy sajnálkozva.
Hanem azért meglehet, hogy vigyáztak rá innen is, amonnan is, hogy mit csinál.
Semmi rendkívüli dolgot. Csak elõvette a pipáját, a dohányzacskóját, s levette a kalapját. Talán imádkozni is szokott, mielõtt lefekszik, s megkívántatik a csendes elalvására, hogy a pipa a szájában legyen.
Tehát megtömte a pipáját dohánnyal, kiütött a készséggel, lenyomta az égõ taplót a körmével, lecsukta a pipát a kupakkal, ahogy szokás becsületes embernek, s hasra feküdt, és pipázott. Nagy okai voltak nem feküdni a másik hemiszfériumára.
Közben aztán unalomból a kusztorájával vakargatta a kalapja karimájáról az avatag, zsíros piszkot, s amit levakart, azt szedegette a tenyerébe. Biz az rökönyödött egy darab jószág volt már, sok fergeteget kiállt; ordas volt és rücskös a régiségtõl. Talán jól is esett neki, hogy gazdája vakargatja róla a szutykot.
Mikor aztán jó csomó szennyet levakart róla Boksa Gergõ, akkor felnyitotta a pipája kupakját, s ráeresztette a markából azt a kaparékot az égõ dohányra.
Arra aztán egyszerre támadt valami bûz, aminek hasonlóját a pokol minden parfümériája nem bírná elõállítani.
Mi összeköttetése van a kalapzsírfüstnek a tulkok biotikai rendszerével, azt nem mondja meg sem Oken, sem Cuvier, hanem azt minden alföldi gulyás tudja, hogy erre az illatra minden ökör megszûnik ökör lenni, és lesz belõle sárkány. Ez egyszerre visszavadítja õt õsi civilizálatlansági állapotába; ettõl megdühödik, világgá fut, öl, rombol, megszûnik embert ismerni.
Amint a szél a tulkok felé vitte az illatot, a vezértulok felugrott fektébõl, szétfeszítette a lábait, felemelte a fejét, elkezdett szimatolni a levegõben. Újra érezte a pokolbûzt. Megrázta a fejét; csak úgy csengett rajta a kolomp.
Aztán elkezdte a farkával korbácsolni a két oldalát, s kurta, rekedt bõgést hallatott, mint a bika. Azután elkezdett apró bakugrásokat tenni, s a fejét hányni-vetni, mire a többiek is mind felugráltak.
Valamennyi ijedten, bõszülten hátrált az udvar ellenkezõ része felé, szarvaikat arrafelé szegezve, ahonnan a füstöt hozza a szél, mintha onnan várnának valami rémséges kísértetet. Az lett a nagy hátrálásból, hogy kidöntötték a nádkerítés oldalát; de kidöntötték volna, ha vasbul van is, s akkor aztán neki a rónának.
A nagy bömbölésre elõfutottak tisztek, káplárok és ordináncok, s kérdezték Boksa Gergõt, hogy mi történik itt.
Látni lehetett ugyan, hogy mi történik, mert a bõszült gulya feltarthatatlanul rohant a résen keresztül ki a szabadba, nem használt nekik se kardlappal ütés, se dorongszó; félrelökték maguk elõl a lovas õröket, áttörtek az egész vonalon, átugrálták a tábortüzeket, s bömbölt valamennyi veszettül. De hogy miért teszik ezt, azt nem tudta senki megmondani. Boksa Gergõ még csak hozzájuk sem ért; õ nem indíthatta meg ezt a gulyalázadást. Õ feküdt a bundáján szépen, és pipázott.
- Mi baj van itt? Mi ez?! - kiálta rá az ezredes.
Boksa Gergõ becsülettudóan kivette a pipát a szájából, s eldugta a zsebébe, ahogy illik; mikor valaki az elöljárójával beszél, s nagy bölcs tekintettel ilyen felvilágosítást adott:
- Az ökrök csudát láttak.
- Micsoda csudát láttak?
- Hja, uram, megesik az sokszor! Tudják azt a hajcsárok, tudják azt a mészárosok; de leginkább a gulyások, hogy az ökrök szoktak néha csudát látni. Mert az ökör csakúgy álmodik, mint az ember. Aztán olyankor megbomlik, és szalad, míg ki nem fárad. Akkor aztán mesterségbe kerül megint összeterelni. Hanem csak tessék ezt rám bízni. Ez már majd az én tudományom lesz. Ha én kieresztem a karikásomat, s utánuk eresztem a hóka lovamat, tudom, hogy visszafordítom én valamennyit egyben!
- No, hát csak frissen, kapjon fel kend a lovára, s eressze ki azt a karikást, s aztán eredjen utánuk, mert majd nagyon messze el találnak menni.
- Jó lesz, jó; hanem tessék parancsolatot adni, hogy jöjjenek velem a katona urak, s segítsenek a gulyát összeterelni, mert ez most nyolcvan felé fut.
- Ott van a négy õr, azok lovon ülnek, segítsenek!
Boksa felhasalt valahogy a lovára. Nagy nyögésébe került felülni. Hanem aztán mikor fenn ült, mintha hozzá lett volna nõve a lovához.
- No, ezredes uram, hát csak várjon, mindjárt itt leszek én ebben a nyomban!
Az ezredes nem vette észre, hogy ezt valami hegyes, dacos, betyáros hangon mondta már Boksa Gergõ, ami nagyon különbözött eddigi siralmas, panaszos, szánalomkolduló modorától.
- Mindjárt visszajövök!
Azzal kiereszté a karikás ostort, s nagyot kondított vele. A hóka nevezetes zergeugrással kezdte a futást, s vitte gazdáját a tört résen keresztül.
A bomlott gulya, ahány négy láb, annyifelé száguldott. Boksa Gergõ hagyta a katonákat utánuk iramodni; tudta, hogy többet ér ebben a munkában egy karikás ötven kardnál. Három lovas sem lesz képes elfogni egy ökröt, ha az egyszer meg van bõszülve. Spanyol bikaviadal ez óriási mérvben!
Hanem ahol a karikás kongása hallatszik, ott van siker. A futó állatok közül bámulatos ügyességgel összevert Boksa Gergõ valami ötvenet; hol az egyik, hol a másik oldalán a csapatnak vágott közéjük nagy durrogatással, amitõl azok oda csoportosultak a kolompos mellé. Az egyik lovas õr nagyon akart neki segíteni, mindenütt a sarkában volt, s kiabált a vad marhákra.
Mikor aztán jó tömött csoportban volt együtt a futó gulya, akkor odanyargalt a közepébe Boksa, s kettõt nagyot durrantva a karikással, mind a kétszer odavágott az ostor dróthegyû sugarával a kolompos hátára, mitõl az még vadabb futásnak eredt.
A svalizsér látni kezdte, hogy egy csepp jót sem akar ez az ember, s idején találta komolyan interpellálni, hogy fordítsa már visszafelé a gulyát.
Mintha csak a süketnek beszélt volna. Boksa egyszerre elkezdett nem érteni németül.
No, de tudott a katona magyarul is. Különösen káromkodni. Az leghamarább megragad.
- Terremtete! Ne hajtsd már az ökröt!
Boksa tökéletesen megsiketült.
Tudott a katona nagyobbat is kiáltani:
- Megállj, betyár, mert rosszul jársz!
Boksa még jobban vágta a hátul maradozókat.
A lovas gondolta, majd meghallod hát ezt, s kivonta egyik pisztolyát, és rásüté. A golyó ott fütyült el Boksa füle mellett.
Boksa visszanézett rá.
- No nézd a bolondot, még meglõ, amennyi esze van. No, még azt a másikat is frissen!
A lovas a másik pisztolyát is rálõtte, az sem talált.
- No, mármost meg karddal neki! - biztatá õt Boksa Gergõ, s csak úgy féloldalt fordult felé a nyeregben, s csak úgy mókázott vele.
Pedig ezúttal nem volt sem kardja, sem fokosa, sem pisztolya; de volt nemes elbúsulás a szívében.
A lovas pedig nem tréfált, s szíjon lógó kardját marokra kapva, nekirugaszkodott a betyárnak.
A betyár odavágott hozzá a karikással bal felül. A lovas parírozta a vágást a kardjával bal felül, a karikás dróthegye arcul csípte jobb felül. Akkor a betyár egy másikat vágott hozzá az ostorral jobb felül. A lovas elõrenyújtá kardját jobb felül, az ostor képen kapta bal felül. Átkozott fegyver az; ellenkezõ oldalán vág meg, mint ahova céloz. A lovas káromkodott németül, magyarul.
Harmadszor aztán a lova orrára csippentett egy hegyeset az ostor végével a betyár, amitõl a svalizsérló egyszerre két lábra ágaskodott, piruettet csinált, körülfordult, s ledobta a lovasát a hátárul.
Boksa Gergõ pedig nem törõdött vele tovább, hogy mi lesz a két darabbá vált ellenfelébõl, hanem utánavágtatott a nyargaló gulyának, ráterelte a helyes irányra: sötét volt, köd is volt; oda mehetett vele, ahova akart. Az ezredes csak várta egy ideig, hogy visszatér, utoljára megunta az éjbámulást, s bement bankot adni.
A két Baradlay testvér egész éjjel talpon volt, a szétzilált csapatok közt intézve a rendet. Azok még egymás közt sem tudtak megférni. A huszár nem akarta magával egy tanyán tûrni a honvédet. „Míg én a lovamat tisztítom, ez lefekszik az ágyra, s mikor én fáradtan bejövök, engem csak kinevet.” Aztán mindenik a másikat okozta a vereségért. „Ha ti helytálltatok volna, mi is jól verekedtünk volna. Ha ti jól lõttetek volna, mi nem hátráltunk volna. Ha ti segítettetek volna, mi az ágyúinkat nem vesztettük volna el.” Efölött egész éjjel volt versengés, civódás, verekedés. Örökösen bíráskodni kellett közöttük.
S még emellett nem volt egy falat hús, amit a kifáradt, levert, elgyalázott csapatoknak lehetett volna adni. Nem volt egyéb, csak kenyér és pálinka. A faluból minden marhát elhajtott a menekült lakosság.
Ödön csak reggel felé bírt leheveredni a szalmaágyra, Richárd még akkor is fennmaradt; letette a fejét az asztalra; õ úgy is tud aludni.
Egyszer csak hajnal felé nagy barombõgés, ostorkongás veri fel az alvókat. Richárd az ablakhoz fut, s Boksa Gergõt látja leszállni a lórul, egy csoport tulok közepette, miknek ináról szakad a tajték, orrlyukaikból forró gõz lövell elõ. Nem látnak már csudát, meg vannak szelídülve: engedelmes, szófogadó alattvalók lettek.
Richárd és Ödön kisietnek.
Boksa Gergõ katonás üdvözléssel jelenti:
- Itt a tulkok, vitéz kapitány uram, jelentem alássan.
Richárd vállára csap a betyárnak.
- Ember kend a talpán, Boksa Gergõ! Hát itt a gulya?
- Mind az ötven darab.
- Most már becsülöm kendet! Pál úr! Adja a kulacsát, hadd igyék a maga egészségére egyet.
- Megkövetem - szólt Boksa Gergõ ünnepélyes komolysággal tolva el magátul a kínált kulacsot. - Elébb más dolgom van.
Azzal a kapitánynak fordult.
- Megmondtam tegnap ugye, hogy azt az ötvenet nem viszem el ingyen. Megfizetek. Itt van. Ötvenért ötven. Mármost aztán adjon nekem a kapitány úr írást, hogy az a tegnapi ötven „nem gilt”!
- Mirõl adjak írást, Boksa?
- Attestátumot nekem arról, hogy az az ötven, amit tegnap kaptam, nem érvényes, hogyha énnekem azt valaha valaki szememre veti, odadörgölhessem az orrához a bizonyítványt, hogy az nem számít.
- Jól van, Boksa, meglesz mindjárt.
Richárd bement a szobába, tarsolyából elõvette írószereit, s kiadta a bizonyítványt Boksa Gergõnek afelõl, hogy a tegnap kapott ötven, mint érvénytelen, semmisnek deklaráltatik.
A „deklaráltatik” szó különösen megnyugtatta Boksát, meg az a dicsõség, hogy Ödön is coramizálta az attestátumát.
Megelégedetten dugta azt dolmánya zsebébe. Visszaadták kardját, fokosát, pisztolyait.
- Mármost hát hol az a kulacs?
Pál úr nyújtotta a kulacsát. Boksa le sem vette azt a szájáról addig, míg ki nem vallatta belõle az utolsó cseppet is.
Akkor aztán megtörölte a száját a kihúzott inge ujjával, széttekintett a körülállók között. Meglátta, akit keresett.
- No, mármost gyere elõ, te nímet, aki tegnap utánam kiáltottál, hogy „Gerge pácsi, ne had magad”, gyere birkózni! Én ötvenet kaptam, egész éjjel lovon ültem, gulyát vertem; te pihentél, mégis földhöz csaplak.
A kihívott vékony, cingár diáklegényke volt, még bajusza sem volt; a kihívásra elõlépett nagy tréfásan nevetve, s azt mondta: „Ne csapsz födhö, Gerge pácsi!” S mikor összeölelkezett vele, Gergõ már fogta izmos karjaival a derekát, a diák megcsókolta jobbrul-balrul Gergõ ripacsos orcáját. Arra aztán Gergõ elereszté a derekát.
- Csakugyan látom már, hogy nagy gaukler vagy. Csakugyan nem tudlak földhöz csapni. No, ördög vigyen el, hát csókolózzunk össze.
- De mármost mondja el kend, Boksa - kérdezé Richárd -, hogyan kerítette vissza az ökröket.
Boksa egyet vont a vállán, egyet igazított a szíján, félrehúzta a száját, az orrát, felrángatta a szemöldökét, s aztán úgy félvállról annyit mondott, hogy:
- Hát csak odamentem a német obesterhez, s megkértem szépen, hogy adja vissza az ökreimet. Jó ember a nímet! Visszaadta egy szó nélkül valamennyit, még meg is szerezte vagy kettõvel. Tiszteli a kapitány urat.
Sohasem lehetett belõle többet kivenni.
Az a nagyszájú kérkedõ, aki máskor napestig el bírt dicsekedni soha meg nem történt, vitéz kalandokkal, most, mikor igazi hõskalandot vitt véghez, a legvakmerõbbet, elhallgatott vele, megtartá titoknak.
Soha nem hallotta meg az õ szájából senki, hol járt, mit csinált azon az éjszakán.

A KIRÁLYERDÕBEN
Olyan régen történt ez már; húsz õsz lehullt lombja fedi ezt már! Ezer ember közül egy ha tudja, mi volt az a Királyerdõ!
Egy erdõ, amelynek minden fája történetet mondó emlék. Egy erdõ, telve ünnepélyes suttogással; hol a lombnak szelleme van, hol a fûszál emlékezik, hol a geszt sarjadékiban hõsök piros vére szivárog, hol a zöld moha álmokat lát, s a zúgó lomb kibeszéli azokat.
Az isaszegi ütközet tere az, mely tartott egyik tizenkét órától a másikig, déltõl éjfélig.
Ez a vadrózsabokor itten fehér-piros virágaival egy kis gömbölyû halom felett, tizennégy vitéznek tart árnyékot, kiket oda együvé temettek.
A nagy kövek azért vannak odahengerítve, hogy a vadak szét ne hordják csontjaikat.
Annak a százados bükkfának az oldalában azt a két nagy dudorodást két ágyúgolyó okozta. A fa benõtte azokat kérgével.
Ezek a szétszórt kövek itt a réten annak a mészkemencének a maradványai, amit szétszedtek a honvédek, s mikor töltényük elfogyott, kövekkel hajigáltak az ellenségre. Ez a szederindás pagony itten, melybõl kormos, égett faderekak merednek elõ, az a hely, melyet Jellasics felgyújtott háta mögött, hogy üldözõit feltartóztassa.
S ez a levágott fatörzs azon asztal, melyen a magyar vezér azt a napiparancsot írta, mely röviden így szól: „Ma vagy gyõznünk kell, vagy visszamennünk a Tisza mögé!”
Azok a sötétzöld foltok itt-ott a pagonyban, mik száraz nyáron sem asznak el soha, most is meghozzák kék harangvirágaikat, mintha õk akarnák pótolni a lélekharangot valakinek az üdvéért.
Egy nagy tisztás közepén pedig van egy széles, kerek tér, melyen örökké száraz a fû. Ott verekedett két ellenséges lovasdandár, s úgy elgázolta a mezõt; hogy még most is kopár bele.
Nem harc, nem ütközet volt itt, hanem párbaj tízezer és tízezer férfi között; párbaj gyalog és lóháton, golyóval és szuronnyal, karddal és puskaaggyal, kövekkel és puszta kézzel. Egy óriási párharc, hol külön minden fa alatt minden férfi magára harcol ellenfelével; minden fatörzs egy külön vár; minden bokor egy külön sánc, mit véd, vív, elveszt és visszafoglal az egyik hõs a másik hõs ellenében. Tölténye elfogyott már mindkét félnek; öt órája, hogy tûzben állnak, most csak a szuronyt használják még, az is eltompul, a fegyver csak ütni való; mint fejszeütések hangja csattog ki a puskaagy verése az erdõk visszhangjából; akinek fegyvere összetörik, ellenfeléét ragadja meg, s iparkodik azt kezébõl kitekerni; nem kormányoz többé vezényszó, ki-ki magára harcol; a fák oldalát a kifreccsenõ vér pirosra festi, s e rettentõ magánharcban, hol mindenki vezér és közharcos, az ágyúk tekéi recsegve törnek utat a sudarak között jobbról-balról, s zúgva csapkodnak be a titokteljes sûrûbe. Mind a két fél odaágyúz a harcolók közé. Balról Aulich segédcsapatai nézik saját bajtársaikat ellenségnek, jobbról Montenuovo dandára kartácsoltat közéjük. Ágyúk kereszttüze alatt harcolnak. Arra sem ügyelnek többé.
Mindenki azt mondja, meg kell ma itt halni vagy gyõzni!
A Királyerdõ a gödöllõi vadaskerttõl délre háromezer lépésnyire fekszik, a Rákos bal partját koronázza; néhol a pataktól több ezer lépésnyi távolban marad; Isaszegnél azonban legszélsõ fái egészen a Rákos vizére hajolnak. Három országút visz az erdõn keresztül, s mind a három találkozik Isaszegen, s ott egy országúttá egyesül. Ez a kapu, ami Pestre vezet.
A magyar sereg Pestet akarja látni!
Azért verekszenek.
Van valaki, aki ezt nem érti?
A Királyerdõ, ahol legszélesebb, háromezer, ahol legkeskenyebb, ezerkétszáz lépés; hossza egy mérföld. Ezt az erdõt kell valamelyiknek a két harcoló fél közül a másiktól elvenni.
Az erdõt egész hosszában szegélyezi a Rákos, mely nyáron patak, de tavasszal mocsár; ütközetben nagy úr. Csak ott lehet rajta átkelni, ahol õ engedi.
Ilyen átjárat van Isaszegnél és távolabb északra egy malomnál.
Mind a két átjáratot a magyar sereg ellenfele bírja, ki szemközt tud állítani negyvenkétezer harcost, kétszázharminckét ágyút, három röppentyûüteget és ötvenhat század lovast.
A halmokat, mik a csatatéren uralkodnak, õ tartja megszállva.
Még azonfelül az ütközet folyama alatt Isaszeget is felgyújtották, az utcák végtõl-hosszig égnek, azokon ágyúval keresztülhatolni lehetetlen.
Az ütközet déltõl estig változó szerencsével folyik a Királyerdõben.
Legelébb a déli részbõl verik ki a magyar seregek az osztrákokat, akkor azok felgyújtják az erdõt. Azután az osztrák seregek fordulnak vissza új erõvel, visszaverik a magyarokat, s akkor nekik állja útjokat az égõ erdõ.
Azalatt a magyar hadsereg más része az északi erdõt szállja meg, s támadást intéz a malomhíd ellen. Már elõrenyomul, már sikerre jut, midõn a másik rész visszavonulása az elfoglalt tért feladni kényszeríti.
Ismét újra kell kezdeni mindent.
Az erdõ vívásában, védésében mind a két fél csapatai egymásba keverednek. Csak nyomrul nyomra, csak fátul fáig bírnak egymástól tért foglalni.
A szétrobbant csapatokat újra meg újra a tûzbe vezetik. Nem fut már senki úgy, mint három hó elõtt. Arcát hátrafordítja, aki a túlerõ elõtt meghátrál, s újra megfordul, amint segítséget kap, s újra ellenére támad.
A golyófütyülést mindenki ismeri már. Megszokott nóta! Az ágyúdördülés nem dobbantja meg a szívet, a kapott sebre nem halaványadik el az arc. Észre sem szabad azt venni.
Már hat órája, hogy küzdenek.
S még egyik fél sem mondhatja, hogy elfoglalt volna a másiktól annyi tért, amennyit ágyúgolyói bejárnak. Ahova a golyók leesnek, az még az ellenfél birtoka.
Most megfeszíti mindkettõ végsõ erejét. Fölkeltik a földrõl, akik már a fáradtságtól leroskadtak; bekötik a sebeket, s azt mondják: „még nem fáj!”; felbuzdítják a gyönge szívûeket; összegyûjtik a tartalékokat, s összes végsõ hatalmukkal a csatatérre omlanak mindkétfelõl.
Zeng az erdõ az ádáz kiáltástól; maguk a vezérek viszik elöl a zászlókat.
Az osztrák sereg egy döntõ csapást intéz a magyar tábor hadközepe ellen.
Tizenhat század könnyûlovasság, dzsidás és dragonyos, két egész ezred vértes, hat század banderiális lovas, nyolc ágyúüteggel s két röppentyûteleppel nyomul keresztül a Rákos gázlóján Isaszeg fölött egy tömegben, s mint a lavina hömpölyög neki a magyar hadderéknak.
Azon a kerek téren, mely még most is oly kopárra tapodva látszik, állt a magyar huszárság egy gyönyörû tömegben.
Háromezer huszár együtt!
Az ellenfél lovasütegeit felállítá velük szemközt, saját lovassága hézagai között és oldalában, s megnyitá ellenük az irtó tüzet.
Itt csak egy út volt a menekülésre. Azt követték.
Szemközt rohanni az ellenfél lovasságára, s az elsõ rohamnál összekeveredni vele úgy, hogy az ellen maga se tudja kiválogatni, melyik az õ csapatja, melyik a másé, s ne használhassa az ágyúit.
Úgy történt.
Mindenütt az egész harcvonalon sebes rohamra fútták meg a trombitákat; a föld dübörgött a rohamtól, az erdõ rengett az ordítástól, s az ordítás, kiáltozás közé nemsokára acélok pengése vegyült, amint ezernyi ezer kard kezd el egymással csókolózni.
A fölvert porfelleg sok ideig eltakarta az egész csatatért. S mikor egy szélroham hirtelen elkapta azt, a két tábor elõtt az õsregék hõskölteménye állt megtestesülve.
Hat-hétezer lovag egymással összekeveredve, ki-ki ellenét keresve; ágaskodó paripák tombolásai, villogó kardok találkozása; veres csákók, ércsisakok, szegletes süvegek egymás mellett, egymás ellen.
Három fõtömeg csoportosul a csatatéren; csaknem gömbölyû tömegek. Elõre-hátra hullámzanak, mint egy csodálatos gépezet, melynek két sarka van. E két sarka a két zászló: a magyar háromszínû s a császári kétszínû. Ezek körül foly a legdühösebb küzdelem. A legjobb vitézek odatörnek az ellenfél zászlójához, ott vérzenek el saját zászlójuk védelmében.
S emellett oly szoros, keveredett tömegbe vannak összezsúfolva, hogy az egész, mint egy hangyaboly, zsibong elõre-hátra, osztrák és magyar lovasság együtt.
Ó, egy orosz hadvezér tudná, mit tegyen ilyenkor. Nekik irányozná mind a hatvankilenc ágyúját, s elseperné mind a kettõt maga elõl.
Az áprilisi tavaszi égen éppen akkor hanyatlott alá a nap, s a budai kék hegyek mögül arany sugárküllõket lövellt szét az égen.
Minden arannyá vált elõtte. A fák fakadó rügyei, mik közt sugárai átszûrõdtek; a som és vízi jávorfa éppen akkor kezdett virítani. Aranyködnek látszott a lovagok körül felvert por, s aranyszobornak a hõsök izzadt arca.
Úgy verekedtek mindannyian, mintha azt tartanák, hogy nem szabad addig lemenni a napnak, míg hírt nem visz felõle a tengereknek, ki volt a gyõztes.
Minden kar úgy feszíté meg erejét, minden csapás úgy lett adva, mintha attól függne egy ország, egy korszak, egy eszme gyõzelme. Két óriás haláltusája volt az, melynek minden csepp vére maga egy lélek, egy hõs, egy csoda.
Rettenetesek a tanújelei e viadalnak, miket a harc után összegyûjtöttek. Sisakok, a tarajon keresztül kettévágva, vas mellvértek, egy döféssel keresztülszúrva. És azután a véres alakok, kik tíz-tizenkét sebbel elborítva maradtak a csatamezõn - és élve maradtak.
A fölvert por, a körülfekvõ lég forró volt a küzdõk dühétõl. E napsütötte porfelleg, az emberi düh lehelte fényes köd közepett két vezéri alak pillantja meg egymást a tömegek között. Mindkettõ magasabb egy fõvel a tömegnél.
Az egyik Baradlay Richárd, a másik Palvicz Ottó.
Egy gondolatuk van.
Nem is gondolat az: két villám találkozása két förgeteg ölébõl. Keresztültörnek küzdõ hadsoraikon. Egymást fölkeresik. A harcosok utat nyitnak nekik a találkozásra.
Úgy nyílnak meg elõttük a sorok, mintha mindenki azt hinné: istenítélet ez! A két vitéz kardjára van bízva, kié legyen a gyõzelem ma. Végezzék egyedül!
A legközelebb állók tért nyitnak körülöttük, hogy egymáshoz férhessenek.
Végre találkozhatnak.
Minden, mi férfiszívnek meleget ád, lobog most ereikben. A harcos dicsvágya, a nemes büszkesége, a bántalmak jól táplált emléke, az édes gyûlölet s a haza keserû szerelme, s mindez a csataviharban potenciára emelve, a harci mámor, a vérontó kéj eksztázisában arkangyali erõvé magasztosulva.
Összecsaptak.
Egyik sem gondolt arra, hogy a másik csapását elhárítsa, mind a kettõ egyszerre vágott.
Karjának teljes erejével, szívének teljes haragjával vágott mind a kettõ.
A kengyelben fölemelkedve, a kardot egészen hátraszegezve csaptak egymás fejére.
A fõre célzott mind a két kard.
A két csapás egyszerre csattant, mint a találkozó villám, s a két hõs egyszerre lefordult nyergébõl.
És valóban olyan jó csapás volt az, amit Baradlay Richárd ellenfelétõl kapott, hogy ha nincs teste belemártva azon bûvforrásokba, mikbe az Iliász és Nibelungen hõseit mártották édesanyjaik, a napfölkeltét nem látja többé.
De talán az újabb mítosztalan kornak is vannak bûvszerei, mikkel az anyák bebalzsamozzák fiaik testét, hogy ne fogjon azon a kard éle. Talán egy örökké hangzó imádkozás az, mely útjában áll a halálangyal pallosának, s mikor az ércen, vason keresztülvágott már, e vékony sóhajtáson nem bír keresztülvágni.
Palvicz Ottó kardja keresztülszelte Richárd csákóját, az ércabroncsot, mely felsõ karimáját tartá; hanem - ami oly sokszor megtörténik - a kard a súlyos vágás közben nem élével, de félig lapjára fordulva érte Richárd fejét.
Az iszonyú ütéstõl mégis leszédült az, s kiesett nyergébõl, de sebzetlenül.
Hanem az a másik csapás, amit õ adott ellenfelének, az tökéletesen talált.
Olyan volt az, mint az ég mennyköve.
Keresztülvágta a sisakot, s mélyen behatolt a koponyába, tátongó sebet ütve rajta egész a halántékáig.
Amint a két hõs vezér egyszerre lehullott lováról, nehány pillanatra ádáz dulakodás támadt körülöttük. Mind a két csapat meg akarta menteni elesett vezérét.
Pál vitéz, ki ott járt vezére nyomában, hirtelen leszökött lováról, s arccal Richárd testére veté magát. A dulakodó paripák ott agyontaposták. De megmenté kedves gazdáját. Hiszen oly szegény lelke volt szegénynek. Még csak annyi talentuma sem volt, mint annak az írástudó trombitásnak, amit eltestáljon. Nem volt egyebe, csak szeretete. Most azzal betakarta kedvencét. És elment helyette meghalni.
E percben megdördültek az ágyúk az erdõ felõl! Mi ez? Az egész Királyerdõ rengett a felriadó kiáltástól: „Éljen a haza!”
A magyarok tartalék hadteste megérkezett, s beállt a csatarendbe.
A tartalék ütegei megkezdték a harcot, a honvédzászlóaljak kiverték az ellenfélt a Királyerdõbõl. Az ütközet sorsa el volt döntve.
Az osztrák fél trombitái takarodót fúttak. A küzdõ lovasság szétbontakozott; a holtak és sebesültek összeszedése a magyarnak maradt. Palvicz Ottót is õk vették fel. Még élt.
Az osztrák hadcsapatok mind visszavonultak a Rákos jobb partjára.
A nap leáldozott már. De még azzal nem volt vége a napnak. Az éjt megvilágította az égõ falu lángja, s a falut bírni kellett annak, aki azt akarja mondani, hogy gyõzött!
Tehát szuronyt szegezni, és elõre! Bele a tûz közepébe!
Nyolc órája, hogy harcolnak már, de fáradtnak lenni nem szabad; a tikkadt hadak új rohamra kelnek, a zászlók lobognak az esti szélben; az éljenkiáltás felzendül körös-körül; szuronyerdõ indul meg a sötét erdõbõl, s belevág a tûz közepébe; az égõ utcákon végig foly óra hosszat a viadal; a sötét erdõben puskaropogás világítja az éjt.
S még mindig elõbbre törnek a szuronyok. Most felhatolnak az isaszegi magaslatokra; az ellent onnan is leszorítják, s mikor a túlsó láthatáron fölemelkedik a hold, a halmokon mind a háromszínû zászlókat látja lobogni.
De benn a Királyerdõben még egyre foly az ádáz viadal. Azokat ott nem lehet szétválasztani. Új meg új csapatok törnek egymásra az erdõ sötétjében, akik nem akarják elhinni, hogy a csatának már vége; akik harcolnak, csak azért, hogy harcoljanak; akik nem hallgatnak sem takarodóra, sem vezényszóra; csak ellenséget keresnek, és küzdenek, ahol rátalálnak.
Csak a késõ éjfél pihenteti el õket.
A Rákos mögötti halmon a gyõztes éljenkiáltása veri fel az éjszaka álmait; a távol gödöllõi hegyekrõl áthangzik az elvonuló ellen szomorú hívogató trombitaszója; benn az erdõ mélyében a halálra sebesültek nyögése, sóhajtása kísért. A malomréten tábortüzek körül cigányzene szól; huszárok, honvédek toborzót táncolnak. A rét árkaiból csermely szivárog, mely a Rákos vizét pirosra festi...
...Ez történt a Királyerdõben.

A HALDOKLÓ ELLENFÉL HAGYATÉKA
Sötét volt már, midõn Baradlay Richárd mély kábulatából felocsúdott.
Úgy tetszett neki, mintha az a sötétség mind egy nagy súlyos tömeg volna, mely az õ fején fekszik; mikor a kezét megmozdítá, meglepte, hogy mozdulatai ebben a sûrû fekete valamiben meg nem akadnak.
- Hohó! - kiálta, amint meggyõzõdött róla, hogy a nyelve is mozog.
Arra a neszre aztán megnyílt egy oldalajtó, s abból világosság jött be.
A világosságnál aztán rájött Richárd, hogy a feje még mindig arra való, hogy visszaemlékezzék. A világosság huszárlámpától ered; a lámpát pedig egy hosszú kéz tartja egy hosszú arc elõtt, mely arc tulajdonosát Mausmann-nak hívják.
Hanem még mindig úgy tetszett neki, mintha a napban volna, ahol az ember fejének a pondus specificuma ezerháromszáz mázsa, s ahol egy közönséges embernek négyszázhúsz lóerõre van szüksége, hogy ha egyszer a földre, azazhogy a napra lefeküdt, onnan megint fel tudjon kelni.
- Nos? Felébredtél valahára? - szólt bohó tréfás arccal Mausmann.
- Hát élek?
- Egy körmöd sem hiányzik. Csak vendégszerepelni voltál a másvilágon.
- Hol vagyok?
- A rákosi malomban.
- Akkor hát gyõztünk! - kiálta fel Richárd, s egyszerre emlékezett már mindenre.
- Tökéletesen. Isaszeg a mienk; a bán Gödöllõig flankenbewegolt; teljes a diadal.
Nem érzette már többé ólomnak a fejét Richárd, nem kellett neki felsõ légnyomású gõzgép, hogy fektébõl felugorjék.
- Hát bizony csak állj talpra! - biztatá õt Mausmann. - Nincs neked semmi bajod. Egy ökölnyi daganat van a fejeden, azon háromhüvelyknyi solutio continuitatis a bõrön. Ez az egész.
- Te orvos vagy?
- Elhiszem azt - felelt Mausmann tudománybüszkeséggel. Doctor medicinae és magister chirurgiae. Én vettelek gondjaim alá, s nagy dolgot fogok belõle csinálni, hogy kigyógyítottalak. Miután semmi bajod sincs, csak egy kis daganat és bõrrepedés. Lapjával ütött meg a kard.
Richárd maga is megtapogatá fejét. Volt biz azon a flastrom alatt egy jókora daganat, de azt már föl se vette.
- Holnapután nyoma sem lesz. Ezért nem érdemes velem tovább veszõdnöd; láss a többi sebesültekhez. Ehhez csak egy kis hidegvíz-borogatás kell; azt meg Pál úr is elvégzi.
- Pál úr? - szólt Mausmann, kiülõ szemeit még jobban kimeresztve.
- Tán nincs itt?
- De itt fekszik õ is a malom folyosója alatt. És alszik, és alunni fog in saecula saeculorum.
- Meghalt?
- Bizony ott járt veled együtt, ahol a halált olcsón osztogatták. Mikor te leestél lovadról, szegény öreg fiú rád vetette magát a testével, hogy a lovak össze ne gázoljanak, s aztán õt taposták össze.
- Nem lehet megmenteni?
- Három embernek elég volna a meghalásra, amit kapott.
- Vezess oda hozzá!
- Várj, hadd kössem be elébb a fejedet. Így ni. Milyen jól illik a fejed körül ez a fehér kendõ, olyan vagy vele, mint egy õs druida. Kapaszkodjál a karomba? Még szédülni fogsz az érvágástul.
Mausmann fogta a lámpát, s kivezette Richárdot a malomfolyosóra.
Ott feküdtek sorban a csata áldozatai, kik a malom közelében elhullottak.
Richárd rögtön rátalált Pál vitézre.
Most is olyan jó; nyugodt arca volt az öreg legénynek, mint mindig. Mintha azt a kis meghalást még csak föl se venné; mintha igen természetes dolognak találná, ami vele történt. A bajusza most is oly kacskaringósan állt kétfelé, mint két Arkhimédész-csavar. Semmi seb nem látszott rajta.
Richárd odatérdelt mellé; kezébe fogta a kezét a vén huszárnak, úgy költögeté:
- Pál vitézem! Kedves, hû öreg cselédem. Ébredj fel hát! Hiszen csak alszol. Ne tedd magadat halottnak! Hallod-e? Õrnagyod hív! A régi gazdád beszél hozzád. Hát nem felelsz?
- Nagy oka van nem felelni - szólt Mausmann -, a koponyája hátul össze van zúzva egy patkóütéstõl.
Richárd sírt az elesett vén vitéz felett, mint egy gyermek. Hiszen olyan hû volt az hozzá; hívebb, mint ember szokott lenni: mint egy hû állat, akiben egy angyal lakik.
- Temettesd õt külön sírba! - kérte barátját Richárd. - Hogy rátaláljak, mikor visszajövök õt keresni.
- Holnap te is jelen lehetsz a hõsök végtiszteleténél. Az ellenfél halottait is mi temettetjük el.
- Igaz! Mi történt Palvicz Ottóval?
- Azzal kegyetlenül bántál. Õ is itt fekszik a molnárlakban. A törzsorvos maga foglalkozik vele. Azt hiszi, hogy a kapott sebbe okvetlenül belehal.
Éppen jött a törzsorvos a molnárlakból, Richárdot fölismerve odasietett hozzá.
- Ön szerencsésen menekült, de ellenfele a végét járja. Még most magánál van; de néhány óra múlva beáll a sebláz, s az üszög elkerülhetetlen.
- Nincs remény a megmentéséhez? - kérdezé Richárd.
- Semmi. Õ maga is készen van a végsõre. Elsõ szava, mikor bementem hozzá, az a kérdés volt, hogy mi történt Baradlayval. Mikor értesítettem róla, hogy ön minden veszélyen kívül való, csak tompa ütést kapott, akkor arra kért, hogy keressem föl önt, és híjam oda hozzá; valami közlendõje van.
- Ha õ kívánja, annál jobb, különben is lovagias kötelesség a megsebesített ellenfélt meglátogatni. Menjünk!
A molnárlak egyik benyílójában feküdt Palvicz Ottó. Mikor Richardot belépni látta, könyökére erõlködött emelkedni, s kérte, hogy tegyenek valamit a feje alá, hogy egyenesen ülhessen. Kezét nyújtá az érkezõnek.
- Jó estét, bajtárs! Hogy vagy? - kérdezé õ, a haldokló, ellenfelétõl. - Bagatelle. Szót sem érdemel. Nálam vége van a világnak. Ne búsulj rajta. Nem az az egy vágás öl meg. Ó, nekem kemény fejem van. Sokat kiállt az már. Hanem az ostoba lovak nagyon megtapostak. Valami megszakadt a belsõmben. Abba kell elvesznem. Nem te öltél meg, azon ne törd a fejedet; adtunk egymásnak mind a ketten egyet. Ki van egyenlítve. Én befejeztem a számadásomat. Csupán egy nagy adósságom van hátra.
Itt mélyen fölsóhajtott, és megpihent. Mintha erõt akarna gyûjteni.
- Kérd meg ezeket a többi urakat itten, hogy hagyjanak néhány pillanatig magunkra. Velem már úgyis mindent megtettek; ami jó. Nincs semmire szükségem többé.
Az orvos még egyszer ráköté, hogy viselje magát nyugodtan, s ne mozogjon, mert kötelékei felszakadnak. Palvicz Ottó megígérte, hogy nem vet neki egy napot, és igen csendes ember lesz belõle.
Amint egyedül maradtak, az elkésett utas sietségével ragadá meg Richárd kezét, s mély érzelemre hangolt szóval mondá neki:
Bajtárs, nekem egy gyermekem van, akinek holnap már nem lesz apja.
A haldokló arcát valami tûzpír futotta át e vallomásnál.
- Mindent elmondok neked. Idõm rövid. Meg kell halnom. Titkomat nem bízhatom másra, mint egy nemesemberre, aki azt megérti és megõrzi. Ellenséged voltam. Most már mindenkinek jó barátja vagyok. Még a férgeknek is. Te élsz és gyõztél. Kötelességed ellenfeled hagyományát elfogadni.
- Elfogadom - ígéré Richárd.
- Tudtam azt, azért hívattalak. Tehát halld meg, amit rád bízok. Nekem van egy fiam, kit én sohasem láttam, s már nem is fogok látni. Anyja egy elõkelõ hölgy. Hogy kicsoda? Azt meg fogod tudni az iratokból, miket tárcámban találsz. Egy szép, egy szívtelen hölgy. Fiatal hadnagy voltam, mikor megismerkedtem vele. Mind a ketten könnyelmûek voltunk. Atyám még élt, s nekem megtiltotta a házassági összeköttetést, ami egy nõ önfeledését orvosolta volna. Mindegy. Azért mégsem kellett volna neki a szívébõl kiszakítani egy darabot, s azt kihajítani az utcára. A leány, ki Isten és természet elõtt nõm volt, elment anyjával utazni, s midõn visszajött, ismét leány volt. Csak annyit tudtam meg, hogy a veszendõ lélek, akivel megszaporodott a fölösleges lények száma a világon - fiú. De hogy hova lett, hol dobták el idegen földön, azt nem tudtam meg. Késõbb magam vívtam ki magamnak állást a katonai pályán; apám is meghalt, önálló lettem. És istenemre, nõül vettem volna azt a hölgyet, ha meg tudja mondani, hol van a fiam. Untalan ostromolt leveleivel. Találkozást sürgetett. Esküdött. Minden unszoló iratára azt feleltem: „Találja ön meg gyermekemet!” Kegyetlen voltam hozzá. Mehetett volna nõül máshoz, akárhány kérõje akadt. „Én megtiltom neked, hogy férjhez menj!” - „Hát végy nõül magad!” - „Találd meg gyermekemet!” Kínoztam. De nem volt szíve, ami e kínt igazán érezte volna. Azt mondta, nem tudja, hova lett. Mert nem kereste. Mert úgy iparkodott azoknak a pici gyermeklábaknak a nyomát betakargatni a homokban, hogy vissza ne találjon hozzá sem õ, sem más.
- De én mégis rátaláltam. Éveket töltöttem el a keresésben. Egyik lába nyomocskáját a másik után fedeztem föl. Itt egy keresztelõlevelet. Amott egy dajkát, egy iratot, egy pici fõkötõcskét; egy élõ tanút; míg utolsó nyomára is ráakadtam. Ennél a nyomnál meg kell állnom és meghalnom.
A kemény férfi keble úgy küzdött nehéz gondolataival. Abban a kemény álarcban mélyen érezõ szív lakott. Richárd figyelve gyûjté minden szavát.
- Bajtárs - szólt a haldokló vitéz -, add kezedet rá, hogy te elmégy odáig, ahova én már el nem jutok.
Richárd odaadta kezét a sebesült ellenfelének. Az ki nem bocsátá azt többet.
- Tárcámban megleled az iratokat, amik utasítást adnak, hol kell keresned a személyeket, akik tovább vezetnek. A gyermek legutoljára egy pesti házalónõ gondjára volt bízva; ezt egy bécsi zsibárustól tudtam meg. Pesten nem találtam a nõre, mert Debrecenbe költözött át, valamit szállított a ti kormányotoknak. Oda én nem mehettem. De megtudtam, hogy az a nõ kiadta a gyermeket valahova dajkaságba. Hogy hova? Azt egyedül õ tudja. Hanem cseléde tud felõle még annyit, hogy az a falusi dajkaasszony, kinek keresetmódja ez, gyakran eljár az asszonyához veszekedni amiatt, hogy az élelmezésre fizetett összeg nem elég; nyomorúságos, a gyermek rongyos és éhezik.
E szóknál görcsösen szoríták meg a haldokló ujjai Richárd kezét.
A gyermek rongyos és éhezik.
- Azt mondja, pedig igen szép gyermek; nehányszor elhozta a dajkanõ, hogy bebizonyítsa, hogy még él.
Palvicz Ottó szemei megteltek könnyel.
- A házalónõ mindig megnézte a gyermek mellét, azon egy szeder alakú anyajegy van, hogy meggyõzõdjék azonosságárul. A gyermek nyakán egy zsinóron kettétört rézpénz fele csügg, másik fele az anyjánál van. Ha még el nem hajította azt is.
- A gyermek rongyos és éhezik. És már hároméves. A zsibárusnõ cselédje irgalombul ad neki fekete kenyeret; a zsibárusnõ irgalombul fizeti csekély tartásdíját, s a dajkanõ kegyelembül tartja, mert anyja rég megfeledkezett róla. Bajtárs! A föld alatt is ennek a gyermeknek a sírását fogom hallani.
- Nem fog sírni, légy nyugodt!
- Ugyebár? Te fölkeresed õt? Pénzemet, mit tárcámban találsz, biztos helyre fogod tenni, hogy amíg felnõ, s kenyeret tud keresni, meg ne haljon éhen.
- Én fel fogom õt keresni, és gondom alá veszem.
- Megtalálod irataim között a felhatalmazást, hogy nevemet viselje. De azt ne tudja meg soha, hogy én ki voltam. Szegény katona voltam: Add õt valami becsületes mesterségre, Richárd!
- Légy nyugodt, Ottó bajtárs! Én fogadom neked, hogy úgy fogom õt tartani, mintha testvérem gyermeke volna.
Palvicz arcán az öröm rángó görcsei jelentek meg.
- Te megígéred. Meg is tartod. Akkor nekem nincs mit várnom ideáltal. Ah, milyen jólesik ez az égés a fejemben.
És azzal elkezdett dalolni.
A láz erõt vett rajta, s rohamai kiforgatták lelkét eddigi gyökereibõl, s akkor dalolt, mint egy õrült, gassenhauereket, operákat.
Mikor aztán a lázroham percnyi csendet hagyott, akkor ismét okosan beszélt.
- Mert látod, van a kínnak bizonyos foka, amikor az már jólesik.
Richárdnak rettenetes volt a haldokló küzdelmét nézni; egy haldoklóét, ki az õ kezétõl esett el. De nem hagyhatta ott, mert az fogta a kezét, s midõn Richárd ki akarta azt vonni kezébõl, mint vaskapocs szorultak össze a haldokló ujjai, s õrjöngõ humorral mondta:
- Ahán! Te el akarnál most innen osonni? Nem tetszik a látvány? Nem úgy, bajtárs. Ha megöltél, nézd végig, hogyan halok meg! Tanuld meg, hogyan kell majd neked is, ha így jársz, mint én, vonaglani, nyavalygani, torzképeket fintorgatni, fogakat csikorítani.
És ismét dalolt, hogy azt borzalom volt hallani.
A nagy kínzómester egy-egy percre megint nyugtot hagyott neki; olyankor halkan beszélt.
- Csak félcipõcske van a lábán szegénykének!
Erre ismét zihálni kezdett a keble.
Egyszer aztán nagyon elcsendesült. Szemöldeit mélyen lehúzta szemeire, arca megszûnt vonaglani; mély, csendes, nyugodt hangon szólítá meg Richárdot. Egészen magánál látszott lenni.
- Hanem... bajtárs... az a titok, amit neked átadtam, egy nõ titka... Becsületedre mondd nekem, hogy e nõt el nem árulod soha... Még fiának sem mondod meg anyja nevét... Rossz nõ! De titkához csak a sírnak van joga, hova én lemegyek.
Richárd ünnepélyes meghatottsággal válaszolt:
- Becsületemre fogadom azt.
E szóra a csuklóját szorító kéz még keményebben zárult össze; az az elkomolyult, sápadt arc azokkal a leráncolt szemöldökökkel, azokkal a kõmerev szemekkel még sokáig nézett szemébe, míg egyszer észrevette, hogy az, akivel szemközt néz, akivel kezet szorít - az egy halott.
Úgy kellett az orvosoknak erõszakkal lefejteni Richárd kéz csuklójáról holt ellenfele ujjait.

NAPFÉNY ÉS HOLDFÉNY
Egy idill a csatazaj közepett.
Milyen jó, hogy nem olyan a föld, mint Herodot térképén van ábrázolva: sima, egyenes, lapos; milyen jó, hogy a föld gömbölyû. Milyen jó, hogy lehet egy-egy pontja a földnek, ahonnan a kerek láthatáron nem látszik meg az égõ falvak füstje. A földboltozat hajlása eltakarja azt, s engedi, hogy legyenek boldog emberek is a világon.
Ha a föld oly lapos volna, mint Herodot hitte, látni kellene a Körössziget partjától dél felé eltekintve, hogy ég Óarad, Újvidék, hogy robban a légbe Szenttamás, hogy gyullad ki Temesvár; nyugatnak nézve meglátszanék, hogy füstölögnek Abrudbánya romjai napokig, hetekig; keletnek tekintve látná a szem Budapestet égni, s északnak nézve látni kellene az ezernyi õrtüzeket, mik egy közeledõ tábort jeleznek. És végighangzanék a rettenetes sík világon az ágyúk dörgése, mik Aradot, Temesvárt, Péterváradot, Gyulafehérvárt, Komáromot, Budát, Titelt vívják. Egy folytonos, szakadatlan dörgés moraja volna az, mely önmagának visszhangot ad.
Nem látszik abból, nem hallik abból ide semmi; a láthatár eltakar mindent.
A Körössziget nyárfái most hányják virágaikat; szép májusi idõ van. Áldott meleg esõ után a buja zöld fû sárgul, kékül a virágtól; valahol a fákon túl a kasza fenése hangozik; ott már kaszálnak is.
Az egész Körössziget egy kis elzárt paradicsom, költõi kedélyû uraság nyaralótanyája, a fák életbiztosító intézete, hol fejsze nem éri gyökereiket soha; nincs egyéb feladatuk, mint lombot hozni, árnyat vetni, madaraknak otthont adni. S ha van közöttük egy-egy rokkant, kinek dereka tört, karja facsarult a zivatarban, azt sem bántják; nyugdíjba van már téve, szabad neki elmulasztani a kivirulást; ha elszáradt, ha elkorhadt, majd bezöldelli a körüle tekergõzõ vad komló, téli zöld repkény. Az öreg fát nem vetik a tûzre.
S a fák alatt mintha madarak szentegyháza volna. Lakója van minden bokornak; vándor rigó, fülemüle ott találja tavasszal a fészkét, ahol õsszel hagyta, s dalával, füttyével hirdeti a meleget s szerelmet.
Ezen a szigeten lövés nem hangzik soha.
Nem is kínozza ott ártó bogár az embert és a fát. Mindenki hálás egymás iránt; az ember védi a fát és annak tollas lakóit, a fa védi mind a kettõt vihartól, nap hevétõl, s a madár védi mind a kettõt közös ellenségeiktõl, a rovaroktól. Ó, bölcsen van ez elrendezve!
A szigetet körös-körül övezi az õs pagony; az égerfák, mik sötét lombjaikat egész a víz színéig eresztik, még be sem hagynak abba kívülrõl pillantani.
Hanem egy ponton, ahol a híd átvisz a szigetre, megnyílik a sûrû erdõfalazat, s az összehajló óriási fák, mint egy zöld templomíven át, engednek a sziget belsejébe láthatni.
Egy paradicsomi tájkép az ott.
A derült távlatban egy napsütötte kastély látszik, a skót mezei lakok modorában építve, északi oldalán az egész fal, fel a háztetõig befuttatva sötétzöld repkénnyel, míg a keleti homlokzat lángban égni látszik a felfutó rózsa millió virágától, mely éppen most van legjobb nyílásában. A kastély déli oldalán egy óriási vén hárs emelkedik fel, még egyszer oly magasra, mint maga az épület fala, melynek fehér márvány esztrádján egy fejedelmi páva ül csendesen, hosszú, aranycsillogó uszályát a földig eresztve alá.
S a kastély elõtt egy széles tó, melynek azúr tükrében az egész ragyogó kép még egyszer megjelen; a fehér márvány mellvédek, a lángpiros homlokzat, a sötétzöld repkényes oldal; három fehér hattyú, szárnyát vitorlául terjesztgetve, lassan úszik végig e tükrön, ezüstvonalat húzva végig rajta.
S a vízparton egy egész falka szarvas hûsel; egy kis ünõ a vizet szürcsöli, s tán termetével kacérkodik a víztükörben; az öreg gím hatalmas agancsát magasra emelve áll mozdulatlanul. Olyan szelídek, hogy meg sem rezzennek, ha valaki közelít feléjük.
Az üde pázsitágyak közt kavicsos út vezet a kastély ajtajáig, mely egy boltozatos verandába visz fel, a gótíves ablakok színes üvegkarikái tarka fényt vetnek a padlat kétszínû márványkockáira, amint a nap keresztülsüt rajtuk.
A veranda egyik felét nehéz, zöld damasztfüggöny takarja, mely árnyat tart a délelõtti napnak.
Abba az árnyékba helyezve van egy fehér függönyös bölcsõ, abban a bölcsõben aluszik egy kis csecsemõ. Olyan kövérek az arcai, hogy alig engednek helyet a pici szájnak kettõjük között. Kénytelen a száját nyitva tartani miattuk, míg aluszik.
A bölcsõ peremén ül egy kis pacsirta, s énekli az alvó fölött a Rákóczi-indulót. Nevetségesen gyönyörû! A világ legriadalmasabb harci indulója egy pacsirta gyöngéd, boldogságot zengõ hangján. Aztán mikor jön egy szemtelen légy, s le akar szállni a kis alvó piros arcára - huss! -, a pacsirta egyet rebben, s úgy elkapja a legyet, mintha sohasem lett volna; aztán megint visszahibban az õrhelyére, s tovább fújja üvegfuvola hangon, légcsengettyû hangon: „bátran csatára, hí a szabadság!” - míg új légy nem jön.
A csecsemõ anyja a bölcsõ lábánál ül egy nádfonatú karszékben. Tekintete a nyitott ajtón keresztül a távolban méláz. Fehér csipkés pongyolát visel, derekán széles kék szalaggal átszorítva, hajfürtjei rendezetlenül omlanak vállaira és keblére, összekeveredve a csipkefõkötõ elszabadult szalagjával.
Szemközt a hölggyel egy fiatal férfi ül egy festõállvány elõtt, s a hölgy miniatûr képét festi olajban.
A veranda túlsó részében egy hároméves gyermeknek van nagy dolga egy óriási újfundlandi kutyával, melyet mindenáron rá akar bírni, hogy legyen neki lova.
Ez a nõ, ez a két gyermek, Baradlay Ödön családja; az a fiatal férfi pedig Baradlay Jenõ.
Annak a fiatal nõnek meg kellene tébolyodni, ha Jenõ nem volna körülötte.
Mindig és mindig azon gondolkozni, hogy férje a halál piacán jár, és nem hallani felõle hetekig semmi hírt, és azután rajzolni képzelmében a veszélyeket, amik utolérhetik!
Nagy szerencse ránézve, hogy Jenõ ott van. Az úgy ki tudja találni a legvigasztalóbb gondolatokat; minden aggodalmára van ellenmérge; még a néma gondolatában is olvas. Néha-néha elmegy a szomszéd városba, s jó hírt hoz onnan. Talán nem is igazat.
Jenõ nincs megelégedve az arcképpel, pedig oly nagy igyekezettel festi azt. Nagy adománya van a mûvészetre; azt is mondja, hogy el fog Rómába menni, s festõnek képezi magát. Ráhagyják.
Hanem ez a kép nem akar sikerülni. Valami hiányos rajta. Minden vonás egyenkint találva van; de együtt mégis idegen.
- Bélácskám, kisöcsém, jer ide!
A kisfiú otthagyja az újfundlandit, s odamegy Jenõhöz.
- Bélácskám, nézd meg ezt a képet, s mondd meg, ki ez!
A kisfiú megbámulta a képet nagy kék szemeivel.
- Egy szép asszony.
- Nem ismersz rá anyádra?
- Az anyám nem ilyen.
Azzal a kisfiú visszament az újfundlandihoz.
Aranka vigasztalni akarta Jenõt.
- Jó az a kép, én tudom, hogy találva van.
- Én tudom, hogy nem jó. És annak te vagy az oka. Mikor elõttem ülsz, mindig azon gondolkozol, hogy most Ödön milyen veszélyben lehet, s én nem akarom ezt a kifejezést visszaadni a képen. Meg akarjuk vele lepni Ödönt. Neked nem szabad e képen olyan szomorúnak, olyan aggódónak lenned.
- De hát lehetek-e másforma?
- Hiszen tudod, hogy Ödönt semmi baj sem érte; ezután még kevésbé érheti. „Õk” gyõznek.
- Ezt te mondod nekem.
- S te nem hiszesz nekem?
- De hát te honnan tudod azt?
- Anyámtól tudom.
- És anyánk honnan tudja?
- Vele tudatja azt Ödön.
- De mért nem ír nekem Ödön?
- Csak nem vagy féltékeny az anyánkra?
- Ó, mit mondasz? De hát legalább egy olyan levelét hoznád el egyszer nekem, amit az anyánknak írt.
Jenõ ugyan meg volt szorítva.
- Ó, hát aztán mit nyernél azzal a levéllel? Gondolod, hogy az olyan írást, amit valaki egy ellenséges vidéken át küld, úgy írják, hogy azt mindenki elolvashassa kedve szerint? Az chiffrekben van írva.
- Jó, elhiszem. Ha chiffrekben van is írva, de legalább a vonásait megismerném bennük. Kegyetlenség tõletek, hogy még csak a betûit sem engeditek látnom, ha nem érthetném is.
Most még jobban meg volt szorítva Jenõ.
- Ah! Haha! - nevetett. - Te azt hiszed, hogy azok a chiffrek olyan közönséges betûk, amikben valakinek a kézvonását meg lehet ismerni. Megállj, mindjárt megismertetem veled a mi chiffreinket, amikkel egymás közt, ha titkunk van, levelezni szoktunk. Két egyenes vonás ide-amoda téve adja ki az egész ábécénket.
Azzal lerajzolta Arankának egy szelet papírra az egész titkos ábécét:

- Aztán ne gondold, hogy ezt is papírra szokás írni, hanem amit izenni akarunk, ilyen keresztöltésekkel felvarrjuk egy zsebkendõre. Akárki a kezébe veheti, mit lát rajta? De aki tudja a titkát, a fehér zsebkendõrül egy nagyítóüveggel szépen leolvassa az izenetet. Mármost hát hogy ismernéd meg ezekbõl az egyenes pálcákból az Ödön kézvonásait?
Jenõ tökéletes örömöt szerzett ezzel a titkos ábécével Arankának.
- Ó, abba én rögtön beletanulok. És aztán fogok Ödönnel levelezhetni. Várj csak!
S azzal az iront kezébe véve, elkezdte a betûk összeállítását próbálgatni egy szelet papíron.
- Nézd, el tudod olvasni?
Jenõ kibetûzte az abrakadabrát.
„Kedves Ödön. Szeretlek.”
Aranka arca ragyogott a mosolytól, mikor Jenõ azt kitalálta.
Hanem az a ragyogás megint olyan szomorú volt ez ifjú arcon. A delejes álomjáró mosolygása volt az, kit a képzelet összehoz a távollevõvel. A szemek, mik örömtõl sugárzanak, csak mindig a láthatáron túl keresnek valamit.
Jenõ félretette ecsetjét, s gondolá: „Nem, e mosolyt sem örökítem meg a vásznon.”
Hanem az asszonynak adott legalább valami dolgot azzal a titkosírással.
Nem fog egész nap annyit kínlódni aggodalmaival.
„Mi hír Ödönrõl?”
„Mikor fog hozzánk visszajönni?”
„Mit írnak a lapok? Ismét ütközet volt? Ödön is ott járt? Nem sebesült-e meg? Nem fogták-e el?”
„Miért nem látjuk anyánkat?”
„Miért nem mehetünk oda, ahol Ödönhöz közelebb volnánk?”
„Apámat sem láttam már hónapok óta.”
Amikre Jenõnek ezerféle változatait kell kigondolni a magyarázatoknak.
Hogy nehéz hírt kapni a Tiszán innenrõl; hogy Ödön közel sem jár az ellenség lõtávolához; hogy rövid idõ múlva ismét itt lesz; hogy lapokat nem lehet kapni, mert nincs postajárás. Ami jön, Debrecenbõl jön, s abban nincs egyéb, mint országgyûlési disputa meg kaliforniai események; hogy a mamát az egész gazdaság gondja terheli, azért nem jöhet ide.
Mennyi munkájába került sógorasszonyával mindezeket elhitetni. Hogy kell a debreceni levelekkel érkezõ postát lesnie, hogy valami olyat ne adjon át, amibõl Aranka valami bajt megtudhatna. Hogy kell elõtte saját szomorúságát eltitkolnia, mikor Richárd bátyja megsebesültét hírül hozták. És mindennap és folyvást diadalmas aranyidõket mesélni elõtte, mikor saját szívében a fekete semmi van: a hitetlenség, a kétségbeesés sötétje.
Mindazt, ami szörnyût a nõ csak álmodik, õ már mint bizonyosat tudja: de biztatja az ellenkezõvel.
Õ látja az ország minden szélén, a világ mind a négy oszlopán égõ tüzeket; õ hallja a közeledõ táborok nehéz dübörgését; tudja, mi lesz mindennek a vége.
És a kis pacsirta énekli a Rákóczi-indulót.
Hanem most egy új hang kér figyelmet. Két gömbölyû kezecske ott abban a bölcsõben elkezd mozogni, felnyitja ujjait, s ismét összecsukja; két sötétkék szem jelenik meg a hosszú szempillák alól, s aztán megint hirtelen lehunyódik a nagy világosság elõl; hanem ahelyett megnyílik két parányi cseresnyeajk; s hallatja azt a hangot, amin még a szerafimok dicsérik az Istent: a minden népeknél egyformán érthetõ hangot, a betûkkel le nem írható, szótagokkal ki nem fejezett, mégis mindent elmondó hangot: a gyermek hangját anyjához.
És az anya megérti azt a szót jól. Odarebben a bölcsõhöz, kiemeli a vánkoskájával együtt a parányi embert. A gyermek lefelé görbíti két szájszegletét, mintha sírni akarna: az anya megcsókolja a száját, s arra aztán a gyermek fölfelé görbíti szájszegleteit, és nevet.
Aztán mindketten nevetnek; egymásnak a szemébõl kilopnak valamit, ami része az istenség örök üdvének.
Az anya aztán nem lát semmit a világon, csak azt a mosolygó gyermekarcot.
Leül vele, ölébe veszi. Egyik karját odateszi a feje alá.
És aztán lefosztja keblérõl a hímzett patyolatot, s megszoptatja gyermekét. Láthatja nap, ember és Isten.
És gyönyörködhetik benne.
Ez az egy képlet, mely a tiszta gömbölyû eget, együtt a felkelõ nappal s annak kerek hajnaludvarával, szépségben, magasztosságban, gyönyörben megközelíti: a nõ keble gyermeke ajka elõtt.
Jenõ felkapta ecsetét, és festett.
Ez a nõ igazi arca. Ezekben a vonásokban ismerhetni reá.
És az anyát nem zavarta meg néma gyönyörében az, hogy arcvonásait az ecset meglopja.
Miért szégyenlette volna elõtte magát? Hiszen testvér!
S mért szégyenlette volna magát? Hiszen anya!
És Jenõ gondolta magában, míg e képet festé, hol a gyermeket, hol az anyát nézve: „És titeket küldtelek volna én koldulni a világba?”
Pedig hát mindaz, amit az ifjú nõnek mondtak, nem volt igaz.
Férjét folytonosan rémület és veszély környezi, atyja nem jöhet hozzá, mert a táborban jár; napa nem küld neki levelet soha, és férje soha, az egész titkosírás mese; õ maga, az ifjú nõ fogoly, elzárva e szigetre, és sógora, Jenõ, az õ börtönõre, ki vigyáz rá, hogy a szigetet el ne hagyja, s hogy senki ne közeledjék hozzá.
Féltik?
Igenis. Féltik attól a nagy hódítótól, akitõl azon év nyarán ezer meg ezer, táborban járó férj féltette honnhagyott nejét: a kolerától.
Ott künn körös-körül a kolera dühöng.
Késõ éj van.
A hold keresztülvilágít a nemesdombi kastély ablakain. Amint delejes fényét ráveti a falon függõ rámák életnagyságú arcképeire, úgy tûnnek azok fel, mint Macbeth kísértetei, mik sorban megjelennek, s ismét eltûnnek, mikor a hold fénye odább megy. Legfenyegetõbb valamennyi között a kõszívû ember arcképe.
Valamennyien egy nõre szegezik szemeiket, ki ott járdal elõttük fehér ruhában. Mintha a sírbolt elõtti márványszobor szállt volna le, hogy a kísérteteknek bebizonyítsa, hogy õ is él, nemcsak õk.
Az éj csendjét egy-egy fájó sóhaj veri fel koronkint, mely nem tudni honnan jõ; a kastélyon végighangzik; - egy nyögés, melybe fogvacogás vegyül; - egy kínos jajkiáltás, mely utat tör összeszorított ajkak közül, s elfojtatik újra összeszorított ajkak közé; - egy csendes, zokogó panaszhang; - egy hirtelen felordító szó, minõ a lázálmodóé, mellyel lelkét a pokolból visszakiáltja; - egy félelemteljes hördülés...
Minõ kísértethangok azok, melyek innen alulról jõnek?
A Baradlay-kastély jelenleg egy egész kórház. A kastély nagyasszonya megnyitá azt a szabadságharc sebesültei számára. Elõször az alsó földszinti osztály szobáit; azután, mikor azok megteltek, a felsõ osztály egyik szárnyát; mindig többen jöttek; berendezé számukra a dísztermeket; utoljára nem maradt más számára, mint saját szobái, a többi mind sebesültekkel van tele.
Azok sóhajtoznak, azok nyögnek, azok kiáltoznak az éj csöndében oly kísérteties hangokon. Talán haldoklik is valaki közöttük.
Baradlayné két orvost tart számukra, gyógyszertárrá van alakítva a könyvtár, s a címerterem mûtõteremmé.
Maga és nõcselédei egész nap tépést, sebkötõket készítenek.
Éjjel aztán hallgatja ezeket az alvilági kínhangokat, amiknek hallásától egy arkangyalnak is össze kell borzadnia.
Mikor elhatározta rá magát, hogy kastélyát a harc sebesültjei számára megnyissa, jól tudta, mit cselekszik.
Elébb gondja volt rá, hogy Ödön nejét kisgyermekeivel elküldje körösszigeti kastélyába. Fiát, Jenõt utasította, hogy mint ügyeljen reájuk.
Azoknak nem szabad azt még csak sejteniök sem, mi történik az õsi lakban.
Minden másodnap temetnek onnan.
És minden szobában kínlódó, nehéz sebesültek feküsznek, kiknek jólesik, ha egy szelíd nõi arc mindennap kétszer-háromszor végigjárja kíntanyájukat, ápolásukra felügyel, s jó szóval vigasztalja õket, szükségeikrõl gondoskodik, angyali jó tekintetével gyógyít.
Hanem annak a nõnek is kõszíve legyen, aki ezt teszi!
Kõszív, de gyémántszív! A gyémánt az a kõ, amelynek lelke van.
Baradlayné helytállt e rémesen magasztos feladatnak. Nem nõ volt, nem asszony; egy szent volt.
Szent, akihez a haldoklók imádkoznak, akirõl a felgyógyulók dicsérõ zsolozsmát zengenek, akinek ujjai érintésétõl a mártírok fájdalma gyönyörré válik.
Hanem azért a magasságért meg kell szenvedni!
Mikor már tömve volt a háza sebesültekkel, akkor kiütött közöttük a kolera.
A halálnak nem volt elég a csatatéri aratás; két kézre fogta kaszáját, úgy vágta a rendet. Ami nemét a fegyvernek ki nem találta ember, kitalálta õ.
Akkor még Magyarországon 1831 óta csak másodszor hangzott a kolera neve. Hírét csak a tizennyolc év elõtti rémképekbõI ismerék. Akkor is oly kevéssé tudták, hogy mi az, mint az elsõ megjelenésekor.
Ragály-e, dögvész-e vagy járvány? A föld betegsége-e vagy a lég nyavalyája? Rossz szellem-e, isten csapása, belehelt állatparányok okozzák-e vagy megevett kriptogámok? Hogyan és miért utazik vidékrõl vidékre? Miért választ ki magának egy városban egy negyedet, egy utcát, néha egy utcának egyik felét, s a másikat békén hagyja? Hogyan jár egy ember száz kolerabeteg között fertõzetlenül, míg a másik egy halálhírre, e szó kimondására megkapja azt, és meghal bele?
Minderre olyan kevéssé tudott valaki felelni, mint tizennyolc év elõtt.
Óvatosság, elõvigyázat és erõs szív. Egyéb tanácsot nem tudtak adni.
A leveleket, mik egyik vidékrõl a másikra küldettek, most is átlyuggatták és megfüstölték. Legtöbben pedig éppen nem leveleztek.
Baradlayné ezért nem küldött soha levelet Körösszigeten lakó gyermekeinek. Ezért nem engedte Ödön leveleit is nejéhez eljutni, mert a táborral együtt jár a kolera.
Azért nem látogatta meg menyét és unokáit soha, azért volt eltiltva azoknak õt meglátogatni; mert az a ház, ahol most Baradlayné lakik, a halál királyi kúriája!
És õ maga meg nem mozdult onnan.
Az órák az éjfél szakaszait számlálják, a telehold a magas ablakokon át a rámák kísérteteit eleveníti meg; a ház nagyasszonya ott jár végig e sóhajhallgató szobában, s kezeit hátratéve meg-megáll a legfenyegetõbb kép elõtt.
A kõszívû ember képe az.
És beszél vele:
- Nem! Nem riasztasz el innen!... Helytállok... itt maradok... Hallom szemrehányásodat... Azt mondod: „ez a te mûved”... Nem tagadom... Amennyi részem van benne, annyi részt kiveszek belõle... Ezek a borzasztó hangok itt körülöttem nem hagynak aludni sem engem, sem téged... Téged sem, ugye?... Én hoztam õket ide... Meg kell õket hallgatnom, mert nekem beszélnek... Ha ajkaik hallgatnának, nyitott sebeik fognának beszélni... Minden seb azt mondaná: „Én apellálok a mindent tudó Istenre!”... Én nem félek elõtte megjelenni... Hát én nem apellálhatok-e oda?... Te már a túlvilágon vagy, te már tudod a jövendõt, te már látsz a szívekbe és a századokba. Miért jössz hát nekem szemrehányást tenni?... Tudod jól, hogy ennek a vérnek ki kellett folyni, hogy ezt a kínt végig kellett szenvedni. Tudod jól, hogy meg kell halni, aki fel akar támadni...
A nõ ismét végigjár a holdvilág sütötte padlókockákon, s ismét visszatér vitatkozó feléhez.
- Azt hiszed, hogy én félek itten egyedül magamban; egyedül veled itten?... Alattam és körülöttem a halál; de fölöttem az Isten... Egymás szeme közé nézünk: én és a halál... Aki megretten tõle, midõn megmondja neki a nevét, annak mint szörny jelenik meg; aki üdvözli õt, annak mint angyal... Aztán az ég nem a csillagoknál kezdõdik, hanem a fûszálak hegyénél; a fejünk mindenütt az égben jár... Én nem félek attól, hogy ezt tudom.
Megint végtül-végig járja a szobáit; megint szembeáll a kísértõ arcképpel.
- Azt kérded tõlem: „Mit tettél gyermekeimmel?”. Ellenkezõjét annak, mit meghagytál... Mondtad, hogy visszajössz, mondtad, hogy fülembe fogod suttogni e kérdést... Hallom... Ellenkezõjét tettem annak, amit te akartál... Két fiam a csatatéren; egyik már sebet kapott, mindennap üthet haláluk órája... Harmadik fiam egy élõ halott, egy nulla... Én tettem mindezt... Én vittem õket oda, ahol vannak... Nem bántam meg!... Ami végezve van felõlük, bevárom nyugton... A végzetet megfordította az én kezem... Lehet, hogy elvesznek mind... Az meglehet... Többet ér a jó veszteségben részt venni, mint a rossz diadalban... Én adtam nekik az életet, az én tejemet szopták; meghalhatnak az én lelkemmel egyesülve; de nem volt szabad élniök az én lelkemmel ellenséges éltet...
És ismét jár, és ismét hallgatja a túlvilági kérdéseket.
Talán amaz is hallja az õ szavait?
Visszatér ismét a képhez, és arca most oly gyöngéden mosolyog.
- De, ó, ha látnád azt a két szép gyermeket, amint anyja ölébe borulva játszik, cseveg és gagyog... Azokat megõrzöm, mint egy házi oltárt... Azokat jó helyre vittem... Ó, ha látnád õket, nem néznél ily haragos arccal... Azok egy boldogabb kornak az örökösei. Mi mind megáldozzuk magunkat azért, hogy õk boldogok legyenek... Te nem akartad, hogy e két mosolygó fõre süssön a nap... Én akartam... Látod? Nemcsak halált, nemcsak szenvedést tudtam én elõidézni a sors titkaiból, hanem életet is és boldogságot... Ezt az életet, ezt a boldogságot eltettem innen jó helyre; ahol megvédi õket Isten végtelen irgalma s az én soha el nem hallgató imádságom... Nem hagytam õket itt, a te haragos arcod elõtt... Õk élni fognak, s expiálják egykor a mi ki nem gyógyulhatott bajainkat.
A nõ egész látnoki gyönyörrel merengett sokáig e gondolaton.
Abban azután megerõsíté szívét, megnyerte nyugalmát.
Még egyszer emelt fõvel fordult az arckép felé.
- Amit tettem, jól tettem... És most akarom, hogy térj aludni, s akarom, hogy aludjam én is!
A holdfény is elhagyta az arcképet, más tárgyra vonulva át ezüst világával; az visszasüllyedt a homályba.
S a nõ, ki meg tudta parancsolni a kísértetnek, hogy menjen nyugodni, tudott parancsolni saját magának is, hogy aludjék.
És aludt nyugton.
Pedig tudják, akik próbálták, hogy ez a legnehezebb parancsolat:
„Én akarom, hogy aludjam!”

SÖTÉTSÉG
A Plankenhorst-háznál egyike volt azon bizalmas estélyeknek, amikben soror Remigia is részt szokott venni növendékével együtt.
Ama vakmerõ szökési eset óta azonban soror Remigia nem kísérte egyedül Edit kisasszonyt, még egy másik kolostorszûz is járt vele; ketten csak megõrzik.
Edit ott hallhatott eleget a magyarországi harctérrõl, ami elrontsa a kedvét a férjhezmenetelre. Hányszor és hogyan verték szét a magyar seregeket, mily tökéletesen meg lett az semmisítve; hogy meg van az már szorítva, s kénytelen magát megadni rövid idõn; ha pedig elõrenyomul, mint csalják kelepcébe, hogy vágják el visszavonulási útját; egy sem szabadulhat meg belõle.
Ilyenkor Baradlay Richárdról is hallhatott eleget. Már két ízben csak lova gyorsaságának köszönheti, hogy Palvicz Ottó kardja utol nem érte. Palvicz fogadást tett, hogy akár élve, akár halva, kézre kell õt kerítenie.
Edit választhatott, azért imádkozzék-e, hogy kedvesét élve, vagy azért, hogy halva lássa? Halva a csatában, vagy élve a vesztõhelyen.
Azt tudták már Plankenhorsték mindenféle kiterjedõ összeköttetéseiknél fogva, hogy tegnap dél óta döntõ ütközet folyik a Királyerdõben.
Windischgraetz herceg legutolsó távsürgönye azt tudatta, hogy este hét órakor a magyarok minden ponton vissza vannak verve, s a lovagias bán éppen a kegyelemdöfést indul megadni a visszavert ellenhadnak.
Úgy is volt egész este hét óráig; a fõvezér nyugodtan fekhetett le vetett ágyába; a csata meg volt részére nyerve.
A lovagias bán csak reggel hét órakor verte fel azzal a hírrel, hogy egész hadtestével együtt megérkezett, s otthagyta a csatatért az ellenfélnek.
Ezt azután ráértek megsürgönyözni Bécsbe.
Ott mindenki hihette azt, hogy a gyõzelem teljes - másnap estig.
Plankenhorstné és leánya, a két apáca és Edit a teánál ültek az isaszegi csata utáni estén. A társalgás tárgya természetesen a tegnapi ütközet volt, ahogy azt a mindenbe beavatott hölgyek a fõhadparancsnoknak bulletinjébõl ismerték.
A négy elébb említett hölgy különös derült kedélyhangulatban volt ma. Az utolsó annál többet ábrándozott.
Soror Remigia a múltkori tapasztalat óta nem nyilvánít oly tartalék nélküli rokonszenvet a chartreuse-höz, ahelyett inkább arakot tölt a teához. Azt hiszi, hogy az arak ébren tartja az érzõidegeket.
Ma különösen beszédes.
A hölgyek magyarázzák egymásnak az ütközet terét. Soror Remigia érti azt legjobban.
Kirakják kenyérhajdarabkákbul és cukordarabkákbul, hogy állnak szemközt a seregek.
A kenyérhajdarabok a magyar ezredek, a cukordarabkák az osztrák ezredek.
Így minden a legkönnyebben megfoghatóvá lesz.
Ha ez az egy cukordarab egy arasszal elébbre megy a kenyérhajdarabkák háta mögé, ezek mind el vannak fogva. - S mi annak azt az arasznyi utat megtenni ott az abroszon?
Ha a Rastich-dandár jókor megkapja a parancsot, hogy flankírozza az ellenséget; ha a Lichtenstein-dandár en échelon avanszírozik, ha a Colloredo-dandár ... cheval veti magát az országútra, egy ember, egy ló meg nem szabadul az ellenségbõl:
A hölgyek nagy szónoki zajjal magyarázzák ezt egymásnak. A hadi mûszavak oly folyékonyan mennek nekik, mint akármelyik szekond lájtinántnak.
E vidám trécselés közepett kopogtatás hangzik.
- Ki az? Szabad!
A kis szõnyegajtón, melyen csak a bensõ jó barátoknak volt bejárása, benyitott hozzájuk Rideghváry úr.
A nemesúr arca pergamenszínû volt, szájszegleteit rejthetlen idegesség galvanizálta.
A két Plankenhorst-hölgy eléje szaladt, megfogták kezeit, lármásan üdvözölték, arcába nevettek, az asztalhoz vonták, egy karszékbe beerõltették, s csak akkor döbbentek azután meg tõle, mikor ott látták a lámpavilágnál ülni. Valami múmiaformája volt.
- Nos, mi hír a csatatérrõl? - kérdezé barátjától Plankenhorstné.
Rideghváry felelni akart, s csak akkor vevé észre, hogy nyelve és torka száraz, hogy hangja felakad.
Egy korty vizet ivott elébb.
Azután felelt:
- Minden rossz. Az ütközetet elvesztettük.
Ezután hosszú csendesség támadt.
Csak percek múlva bír Plankenhorstné gyönge kétséget kifejezni:
- Az lehetetlen!
- Az való - monda Rideghváry.
Most Alfonsine akarta megmutatni, hogy neki több lelkiereje van, mint a többinek, s fel sem veszi a dolgot. Pedig az nála nem lelkierõ volt, hanem könnyelmûség.
- Ah, uram! Az még nem bizonyos. Önök nem tudhatnak semmit bizonyosan. Önök könnyen megrémülnek az álhírekre.
Rideghváry éles, szúró tekintetét Alfonsine arcára szegzé, melyen rózsapiros nevetés tagadta a rém hatását.
- Bizony pedig, kisasszony - monda kemény hangon -, ez való, amit mondok. Oly hírnök hozta meg a tudósítást, ki maga jelen volt ott, ahol Palvicz Ottó elesett...
A rózsapiros nevetés aztán egyszerre elmúlt a kisasszony arcáról.
- Palvicz Ottó? - rebegé soror Remigia. Más nem mondta ki e nevet.
- Igenis. Az, akit futárnak küldtek, jelen volt Palvicz Ottónak találkozásán Baradlay Richárddal. Egyszerre vágtak mind a ketten egymás fejére, egyszerre estek le mind a ketten a lórul.
Két arc, a kétségbeeséstõl elsápadtan, a rémülettõl elmerevülten, fordult egyszerre a beszélõ felé: Alfonsine és Edit arca.
Rideghváry kegyetlen lassúsággal folytatá:
- Baradlay megélt, Palvicz Ottó meghalt...
Edit az üdvösség enyhült mosolyával arcán roskadt vissza karszékébe, s kezeit összefogta keblén, mint aki némán hálát ad valakinek. Míg Alfonsine a düh és kétségbeesés torzulatával arcán ugrott fel székérõl, szemeit vadul a szólóra meresztve.
Anyja is rémülten nézett, de nem Rideghváryra, hanem leányára. El fogja-e árulni féltve õrzött titkát?
A leány pedig nem bánta, ki látja, ki hallja õt e pillanatban; hanem lelkének egész pokolkeservével felkiálta:
- Átkozott legyen, aki õt megölte! Átkozott legyen, aki Palvicz Ottót megölte!
S azzal levágta magát az asztalra, széttörve, ami törékeny eléje akadt, s elkezdett zokogni dühvel, kétségbeeséssel.
Plankenhorstné elájult ebben a pillanatban. Nem Palvicz Ottó halálhírére ájult el, hanem azon ijedelemre, hogy Alfonsine így el tudta feledni magát.
Alfonsine pedig nem törõdött azzal, hogy ki látja, ki nézi, szabad folyást engedett indulatának.
Egy kitörõ vulkán volt az, mely meghajigálja tûzzel a villámló felhõt, s visszadobálja a mennyköveket az égbe!
Elébb homlokával és ökleivel verte az asztalt; aztán hanyatt veté magát karszékében, s engedte könnyeit végigomlani orcáján és haját ziláltan szerteszét bomlani.
„Átkozott az ég! A föld! Az emberek!”
És vonaglott, mint egy halálra sebzett tigris.
Aztán felkapott egy kést az asztalról, s nekirohant az ajtónak, õrülten hebegve:
- Kit ölök meg? Megölök valakit!
A felkapott étszer pedig nem való volt arra, hogy akár mást, akár magát megölje vele. Földhöz vágta azt: „nyomorult darab vas!” - és rátaposott.
Aztán valami jutott eszébe; a falnak borult arcával, karjaival, zokogva: „Ó, kedves Ottóm!” - s végigcsúszott a fal mellett odaroskadva a földre.
Ott sírt egy ideig, senki sem sietett fölemelni, fölkelt önmagátul.
Szemei véresek voltak a sírástól.
Körültekintett.
A két apáca Plankenhorstnéval volt elfoglalva, kit nem bírtak ájulásából magához téríteni. Edit egy sarokba vonult, s kalapját, sálját felvéve állt ott, mint ki menekülni óhajt. Csak Rideghváry állt nyugodtan, közönyösen az egész viharban, kezeit zsebébe dugva.
- Vigyék ágyba, aki beteg, s fektessék le! Hívják a cselédeket! - mondá Alfonsine, kegyetlen részvétlenül, s azután Rideghváryhoz fordult. - Uram, e teremben, e városban, az egész világon nincs több ember, aki jobban tud gyûlölni, mint félni, csak ön meg én! Ön látott engem. Ön tud mindent?
- Igen!
- Van-e visszatorlás a világon?
- Van.
- Ön rátalál arra?
- Ha a pokolbul hívom is elõ.
- Ön ért már engem?
- Mind a ketten értjük egymást.
- Nohát, ha lesz önnek egyszer szüksége egy szívre, amelytõl öldöklõ mérget kérjen kölcsön, mikor már az öné elfogyott, gondoljon rám. Én önnek egy kölcsönadott pokollal tartozom.
- Fizetni fogunk, kisasszony, arról legyen nyugodt! Fejet fejért! Semmi sem marad ingyenben. Ha a világ darabokra esik is szét, bosszút állunk. Olyan sírást csinálunk Magyarországon, hogy három nemzedék nem fogja elfelejteni, és divat lesz a gyászruhaviselés azon a földön tíz esztendeig! Én gyûlölöm a hazámat! Tudja ön, mit tesz az: „én gyûlölöm a hazámat”! Minden fûszálát, minden csecsszopó porontyát gyûlölöm! Most már tudhatja ön, ki vagyok, amint én is tudom, hogy ön kicsoda. Ahol egymásra szükségünk lesz, ott majd találkozunk.
Azzal vette a kalapját, s senkit sem üdvözölve eltávozott.
Alfonsine pedig leült a mindenkitõl elhagyott asztal mellé, s két összekulcsolt kezét homloka elé téve, odakönyökölt a lámpával szembe, s elkezdett beszélni a néma világossághoz, szemeit annak fényébe meresztve:
- Hát meghaltál? Hát megcsaltál? Hát elhagytál örökre? Elmenjek-e utánad? Kit küldjek el utánad? Mindenkit! Szeretnek ott, gyûlölnek ott még, ahova te mentél? Én ott sem fogok feledni. Jaj nekem, akit elhagytál! Jaj neked, aki elmentél. Jaj annak, aki elküldött! Nem fogsz tõlem alhatni a sírban, s én nem fogok tõled alhatni az ágyban, s egymást fogjuk kísérteni mind a ketten. És ketten együtt gyilkosodat. Van még egy átkozott hely, ami gyászosabb a sírnál: a vesztõhely. Ott találkozunk mind a hárman, de ott sem békülünk ki. Ki békíti ki a leányt, aki nem lehet többé asszony? Egy egész mennyország sem, tele szentekkel és angyalokkal! Egy egész pokolnál több vagyok én, tele ördögökkel és elkárhozottakkal.
A delnõ úgy beszélt a gömbölyû lámpa üvegéhez, mintha az egy világító lélek volna, mely szavait megérti. Talán sok álmatlan éjfelen át szokott õ e néma világgal beszélgetni; máskor némán, most önfeledtében hangosan.
Aközben a lámpa lángját mindig feljebb csavarta, hogy üveghengerén át már égõ veres füsttel lobogott az túl. Mégsem volt neki elég fényes. Egyszer aztán szétpattant az izzó üveg, szerteszét rúgva forró cserepeit.
Alfonsine felrettent.
A szétpattant üveg is gyászt jelent. Valaki meghalt, akirõl éppen gondolkoztak. Mi ereje van a testetlen léleknek, hogy az, mikor már megszûnt egy egész emberalakot fejjel az ég felé egyenesen tartani, még képes legyen egy üveget végerejével szétszakítani? Babona, azt mondják a tudósok. Pedig azt már kitalálták, hogy az f hang kettõs keresztet rajzol egy porral hintett üvegtáblára, a d hang kettõs kört alakít rajta, s a kétszer vonalzott c hang szétrepeszti az üvegpalackot. Hanem a lélek testentúli hatalma - az babona.
A két apáca visszajött Plankenhorstné szobájából. A hisztérikus görcsökbe esett hölgyet lefektették, s rábízták a cselédekre.
Soror Remigia - szokásból - vigasztalni iparkodott Alfonsine-t:
- Forduljon ön az ég irgalmához. Az Isten meg fogja önt vigasztalni.
Alfonsine egy démon vad tekintetével felelt vissza:
- Én nem beszélek többet az Istennel! Én nem imádkozom többet soha.
A kegyes hölgy áhítatosan tevé össze kezeit, s engesztelni akarta.
- Az égre és minden szenteire! Bárónõ, gondoljon rá, hogy ön keresztyén.
- Én nem vagyok többé keresztyén!
- Gondolja meg, hogy ön nõ.
- Én nem vagyok többé nõ! Az vagyok, ami önök: apáca. S ha kellett a sorsnak, hogy legyenek teremtések a földön, akik azért szûntek meg nõk lenni, hogy imádkozhassanak, legyenek hát olyanok is, akik azért vannak teremtve, hogy átkozódjanak! És még rosszabbat is tesznek.
Soror Remigia ijedten szedte föl a köpönyegét, hogy meneküljön e vétkes hangok elõl, miket meghallani botránykozás, megérteni bûnrészesség a kárhozatban.
Pedig õ értette azokat.
Az apáca némán inte Editnek, hogy kövesse õket.
Alfonsine azonban útját állta a leánynak, s hevesen megragadá kezét.
- Nem fog többé visszamenni a kolostorba. Itthon marad!
A jámbor apáca nem mert ellenmondani. Ahogy tetszik! Örült, hogy társnéjával együtt ép testtel elmenekülhetett e fúria gõzkörébõl, mely terhes volt a blaszfémiától.
Edit pedig remegve oldá le kalapját, s rakta le felöltönyeit magáról.
Alfonsine odaállt eléje, mikor mindenki magukra hagyta.
- Tudod-e, miért tartottalak itthon?
- Nem tudom.
- Nézz a szemembe jól! Mit látsz abban?
- Sötétséget - felelt Edit.
És jól mondta; a pokol örvénye nem lehet sötétebb, mint Alfonsine két szép fekete szemének mélysége volt.
- Hanem ez a sötétség él és mozog, és tele van alakokkal. Te is közöttük vagy. Megölte az, akit te szeretsz, azt, akit én szerettem! Megölöm én azt, akit te szeretsz!
Mintha megmérgezett tõr lett volna összeszorított öklében, oly fenyegetõ mozdulattal mondta e szókat:
- Megölöm! Eléri õt a kezem, ha egy világ áll is közöttünk; eléri, ha egyikünk az égben, másikunk a pokolban lesz is! Nem gondolkozom sem éjjel, sem nappal egyébrõl, mint arról, hogy hogyan ölhessem meg. Akarom, hogy olyan nyomorult légy, mint én. Akarom, hogy tudd meg, milyen nyomorult vagyok én. Akkor aztán gondolkozzál rajta, hogy mikor fogsz engem utolérni. Az egész világon egyetlenegy ember volt, akit szerettem szívvel, szenvedéllyel, bûnömmel; egyetlen ember, aki csinálhatott belõlem nõt, angyalt vagy hetérát: de mindig boldogot. Azt egy Baradlay megölte. Még egy másik ember volt a világon, ki, ha nem tehetett is boldoggá, de tehetett volna nõvé, adhatott volna nevet, megszabadíthatott volna enmagamtól; azt az eljegyzés napján, a világ gúnyhahotájára elrablá tõlem egy Baradlay nõ. Engem azok orozva megöltek, élve eltemettek, halva meggyaláztak, elkárhozva föltámasztottak, én ördögük fogok nekik lenni. Megölöm õket mind! Kiirtom férfiát, asszonyát az egész családnak; és az lesz a legboldogtalanabb közöttük, akit élve hagyok, hogy a többit felemlegesse! Az, amit te a szememben sötétségnek láttál, az a sötétség már az én lelkem elõtt meg van népesülve. Az egész jövendõ jár-kel és tolakodik benne. Nem vagyok õrült, ne hidd. Amit megígértem, kezemben tartom. A fejeiket. Ahogy engemet megajándékoztak a kedvesem fejével, úgy foglak én is tégedet megajándékozni az övével. Egész terv van errõl a fejemben. Olyan ép, egész terv, mint a megkristályosodott sötétség. Megölöm, szerencsétlenné teszem õket. Ezért marasztottalak idehaza. Hogy minden éjjel, mikor alunni mégy, minden reggel, mikor fölébredsz, ezt súghassam a füledbe: „Megölöm a kedvesedet.” Hogy láthassalak olyan nyomorultnak, mint amilyen magam lettem. Lettem teáltalad, lettem a tied által. Légy te énáltalam. Hogy lásd bennem magadat, és essél kétségbe, mikor magadra ismersz bennem, míg megbolondulunk mind a ketten, s rugdalni fogjuk lábainkkal egymás szeretõinek koponyáit, mint két játéktekét. Ó, kedves Ottó!
A hölgy arccal a pamlagra veté magát, és ott maradt fekve.
Edit reszketve hallgatá végig e médeai dühöngést, mely tépett gyermektagokkal jelöli boszorkányröptét; nem megtorolni, de fogalmával utolérni sem bírta e démoni kitörést; midõn látta, hogy Alfonsine elcsöndesül és fekve marad, nesztelenül elhagyta a szobát; hátravonult a nõcselédekhez; azok lefektették hajdani kis szobájában ismert, egyszerû ágyába, vánkost melegítettek lábára, hogy ne fázzék, s magára hagyták, hogy aludjék.
És Editnek úgy tetszett, mintha a sötétségnek csakugyan alakjai volnának, amik élnek és mozognak, feketék a feketében, s mintha egy, azok közül, melynek arca még az éjszakán, még a poklon, még a vakságon is keresztülsötétlik, s azáltal lesz láthatóvá, hideg leheletével ezt súgná fekhelye fölött:
„Megölöm õket mind!”

MINDENVÁRÓ ÁDÁM
Ez is históriai személy. Nem mondom meg, hol lakik. Mindenki ismeri.
Egyike a kiveszõfélben levõ õslényeknek, kiket az újabb kor nem reprodukál. Se nem a vulkanikus, se nem a neptunikus kor szülötte; hanem inkább a bacchikus koré, értve az etimológiai gyök alatt nem Bachot, az akcízák behozóját, hanem Bacchust, a borok istenét.
Élõ megtestesülése a boldog jelmondatnak: „Extra Hungariam non est vita; si est vita, non est ita”.
Lakása ott van abban a faluban, ahol 1849 végén arra a kérdésre: „Járt-e itt ellenség, azt felelték. - Itt nem, de a szomszédban járt mind a három: a német is, a muszka is, a magyar is.”
Az õsi lakot még a nagyapja építette Mindenváró Ádám úrnak, s azóta egy téglát nem ragasztottak ahhoz. Földszinti volt; a lépcsõjárás nagy kényelmetlenség. A teteje zsindellyel fedve, s a zsindelyen fölül még nádtetõzet; nem azon célból, hogy a zsindely meg legyen óva, hanem avégett, hogy télen át a szõlõ s némely eltett gyümölcs szépen megmarad a meleg tetõzet alatt. A ház alatt a pince, hármas osztállyal: külön a bornak, a zöldségnek, külön a jégveremnek. A keleti és nyugati oldalon oszlopos tornácok bõrpamlagokkal, mikben válogatni lehet aszerint, ahogy a szél fú. Az egész házban legnagyobb lakosztály a konyha.
Ilyen konyhát a mostani takaréktûzhelyes korszakban ritka helyen találni már, nagy, nyitott tûzhelyével, melyen felyül is ég tûz, alul is ég tûz; felyül fõznek, alul kalácsot sütnek. A pattogó hasábok közül emelkedik ki a sokhorgú vaskutya, az tartja az egyik végét a nyársnak, amire felhúzva forog a piruló kan pulyka, keresztülütve a nyílforma lúdlelkével; a forgató gépet egy béresgyerek helyettesíti. A tûz körül rotyogó fazikak, félig letakarva mázos cserépfedõkkel.
A lángtól félrevonva egy háromszög vaslábakon, azon egy lapos cserépedény, az betakarva pléhfedõvel; a háromszög alja s a pléhfedõ teteje megrakva parázzsal, abban a cserépedényben bizonyosan a társa sül annak a rétesnek, amit ott a nagy, kihúzott asztalon most nyújtanak vékonyra; két leány kétfelül egy ökölnyi tésztát olyan szélesre elnyújtva, mint maga az abrosz, hogy azt egy római Messalina, mint tunika vitreát, lepelnek fölvehetné; Lapponiában pedig ablakokat csinálhatnának belõle. Azt pedig Magyarországon meghintik tejfellel, mandulával, mazsolaszõlõvel, aztán összecsavargatják, spanyol inkvizítori rafinériával lassú tûzön megpirítják, s szánakoznak a barbár népeken, akik ezt nem ismerik.
Más fehérnép ezalatt a tûzhely alatti kemence agyagtévõjét rakja körül a kihúzott parázzsal, ott benn magasra kelt kalácsok sülnek; meg másik görbe késsel gömbölyû fatálon apróz valami húst, aminek a bátyját már befojtogatták káposztalevélbe, s az már kibeszéli, milyen idõ van ott a fazékban, nagyokat pöffenve a cserépfedõ alól, míg emez meg kolbásznemû transzfigurációra vár. Valami hasznavehetetlen fickó a konyhaajtóban nagy lomhán tör nagy vassulyokkal nagy vasmozsárban valamit, alkalmasint borsot, mert nagyon fintorgatja tõle a pofáját. Egy ványadt szobalyány rézsodrony virgáccsal kasztigál egy cinmedencében hófehér tojáshabot, amibõl felfújt lesz, cukros levegõ. Maga a fõszakácsné pedig mindenütt sürög-forog, vezényli a koncertet; megöntözi zsírral a piruló pulykát, mi alátett serpenyõbe csorog vissza; meghinti a rétestésztát elébb a szárazzal, azután a fluidummal; belekóstol a forró ételekbe fa fõzõkanállal, megítéli, mi kell még beléjük, s parancsol bors- és sótartóval, paprikás döbözzel, szerecsendióval; megnyittatja a kemencét, megvizsgálja a piruló kalácsokat; ellenõrzi a rétest, beleszurkál a lapátvégû villával a sistergõ hurkafélébe; válogat a mindenféle cifra réz, bádog, fa mûszerek között, gyakorlatba véve fánkmetszõt, derelyesarkantyút, cifra pacalvágót, molnárostyasütõt; dolgot ád tepsinek, üstnek, vaskondérnak, tanítja spékelni a szobaleányt, üldözi tormareszeléshez a visszafelelgetõ kuktát; s bevezeti kegyesen a dorongosfánk-forgatás titkaiba a hajdúnét. Közbe pedig levesbe való tésztát metél roppant öreg késsel, oly finomra, mint a cérnaszál, s oly sebesen, mint a gõzgép. Az ember bámulja, hogy nem vágja oda a körmét. Néha a hajdú is megjelenik, kinek az a kötelessége, hogy bort hozzon; a pecsenyemártáshoz vereset, a habléhez fehéret, s a sülteket mûvészien feltrancsírozza.
Talán vendégeket várnak a háznál?
Meglehet, hogy jön valaki. Tízet lehet egyre fogadni, hogy a jó asztal megtiszteletlen nem marad; azonban ha nem jön is senki, nem vész kárba az, ami jó. Mindenváró úr és életpárja jó étvággyal vannak megáldva. Még a tisztelendõ úr is bizonyos. A jó asztal szégyent sohasem vall. Így megy ez itt mindennap!
Azután mért is ne menne? Az embernek az a magáé, amit megeszik. A többi mind csak illúzió. „Étel, ital, álom. Boldogít e három.” Ez is régi aranymondat. A jó evés a legjobb mulatság; a jó étvágy a reménynek legboldogítóbb faja, s a jóllakott gyomor a legmegnyugtatóbb emléke egy bevégzett jó cselekedetnek. A megrakott asztal az egyedüli látvány, mit az emberektõl irigyelhetnek az angyalok, kik mint tudva van, sohasem esznek. Még dicsõség is van benne. Aki jó asztalt tart, ki másokat is szívesen lát, és maga is hozzálát, mindenki azt mondja róla, hogy derék ember, kedves ember, affábilis, respektábilis ember.
Maga és felesége gömbölyû, arcaik ragyognak; mindenki tudja, hogy boldog családi életet élnek. Magukon kívül senkire sincsen gondjuk. Mikor Tallérossy Zebulon sóhajtozva emlegeti, hogy hány leányát nem tudja férjhez adni, Mindenváróné asszonyság gondolja magában: „De jó, hogy leányom nincsen!” Mikor Szalmás uram agyarkodik a csavargó gézengúz fiára, ki megint elszökött az iskolából, Ádám úr arca ragyog e gondolattól: „De jó, hogy fiam nincs!”
Semmire gondjuk nincsen. Csupán a jól evésre. Ahhoz pedig itt van helyben minden.
Legszebb búzájuk terem, saját patakmalmuk megõrli. Maguké a regále, a mészárszék, ott is az õ marhájukat vágják, a baromfit megtermi az udvar. Zöldséget, gyümölcsöt ontanak a kertek; gazdag föld, még öntözni sem kell. Bort ád a szõlõhegy, finom szilvapálinkát a szilvás; a savanyúvíz ott fakad a hegy tövében. A kondát felneveli a bükkerdõ ingyen, még vadpecsenyét is ad, csak ki kell fáradni az õzért. Az senkié, mindenkié, az országé. A termés mindig több, mint amennyire szükség van. Még harmadévi búza is van a magtárban, s háromévi gyapjú hever a padlásokon. Mindig pénzt ér az. Pénzre pedig szükség nincsen soha. Mire kellene az? Cifraságra? Az asszonyság nem szeret öltözködni, mert azt a termete meg nem szíveli. Ádám úr pedig éppen nem tûrhet magán más ruhát, mint amibe már jól beleviselte magát, más karszéket, mint amit már jól kiült magának. Utazni sehova sem szoktak; nincs az a kényelem sehol, ami otthon. Kártyázni szokott Ádám úr a tisztelendõvel, de csak krétára; minek volna egymás pénzét elnyerni? Aztán mit is csinálna a pénzzel? Ha megtudnák, hogy pénzt tart otthon, még kirabolnák érte; így pedig jöhet Sobri, amikor akar, még az ajtót sem találja zárva; enni-inni kap, amennyit tetszik; de pénzt nem talál varázspálcával sem. Kölcsön sem volna érdemes a pénzt adni, mert a kamatot nem fizetné az adós; perlekedni pedig egészségtelen dolog.
Közügy, ország dolga, vármegyei história Ádám urat nem érdekli.
„Bolondság! Ugyan minek törik olyan nagyon magukat az emberek? Azért a kis hivatalért? Nem minden ember jobban megélhetne, ha otthon maradna gazdálkodni, mint hogy egész életében a várost járja?”
A gazdálkodása Ádám úrnak pedig abból állt, hogy megnézte a vetést, mikor zöld volt, megnézte, mikor sárga volt; s meglõtte benne a fürjet, ha kapóra jött.
Neki nem kellett hivatal soha; nem szerette, ha azt kívánták tõle, hogy õ parancsoljon valakinek; azt pedig, hogy neki parancsoljon más, éppen nem szerette.
Miatta lehetett a járásnak rossz szolgabírája, õ nem pörlekedett elõtte; lehetett a megyének adminisztrátora vagy fõispánja; õ nem ütött pártot sem ellene, sem mellette; lehetett az országnak dicasterialis kormánya vagy felelõs minisztériuma, az az õ concoctióját semmiképpen nem zavarta.
Nem szokott vitatkozni senkivel. Ha a vendégei különbözõ nézetek mellett az õ asztalánál vitába keveredtek, azt mondta nekik: „Ne bolondozzatok, urak, úgyis rövid az élet; inkább igyatok!”
Újságot egyáltalában nem hordatott. Azt mondta, hogy nem lehet megérteni, oly cifra stílusban írnak, s azonfelyül olyan érthetetlen dolgokrul, amikhez neki semmi köze.
Az új korszak vívmányait észre sem vette. Se nem vesztett, se nem nyert velük. Nem voltak jobbágyai.
Mikor aztán kiütött a belháború, azt mondta rá: „Bolondság! Minek öljük egymást? Úgyis kevesen vagyunk.”
Hogy valamiképp érdekelve lehessen ebben a háborúban, azt nem találta sehogy indikálva. Faluja be volt ékelve egy völgybe, melyhez félnapi járással lehetett jutni igen rossz utakon vagy pedig két hegyháton keresztül, elátkozott hegyi ösvényeken. Õ nem eshetik útjába semmi hadviselõ félnek. Helyébe pedig ugyan nem fog menni egyiknek sem; miatta ugyan dobolhatnak, trombitálhatnak körös-körül az egész országban. Õ nem hall abból semmit. Hogy mi lesz a végkimenetele a tusának, azzal sem gondol. Majd kibékülnek, akik összevesztek, elébb-utóbb; ha pedig ki nem békülnek, õk lássák, hogy mire mennek vele. Az ember a délutáni álmát csak nem ronthatja el azért, hogy efölött szomorkodjék!
Egy zord téli napon, amikor már csakugyan nem várna vendéget az ember, egy viaszkosvászon fedelû szekér hajtat be Mindenváró úr nyitott kapuján, s annak egyik leffentyûje alól, háttal kifelé mászva, elõbújik Tallérossy Zebulon barátunk.
A háznál régi jó ismerõs; úr és asszonyság szívesen látja az érkezõt. Ez aztán a kedves vendég, aki ilyenkor jõ! A háziasszony alig leli helyét. Zebulon komája. Valamennyi leányának mind õ a keresztanyja.
- Hozta isten, kedves komámuram! Ugyan minek köszönhetjük ezt a mostani szerencsét?
- Hát csak elgyüttem meglátogatni kedves komámasszonyt, ha ki nem veri engem innen.
Az asszonyság meg akart felelni a nagy mondásra:
- Akkor itt nyaral, komámuram.
- No, hát itt nyaralok, komámasszony.
- De hátha szaván fogom?
- No, hát fogja szavamon.
- Kezet rá!
- Itt a kezem.
- Eb, aki meg nem állja.
- Nocsak, ha kergeti, se megyek el innen az idén. Amit mondtam, megmondtam.
- No, asszony, elég volt a tréfábul! - szólt bele Ádám úr. Most pedig láss komoly dolog után. Komám útról jön, megfázott; hol a szilvórium? Aztán láss hozzá, hogy jókor legyen az ebéd.
Az asszonyság sietett rendeleteket adni a cselédségnek; alig húzta ki a szobábul a lábát, midõn Zebulon mosolygó arca egyszerre torzonborz komolyságra vált; félve tekintett körül, azután megfogta Ádám úr gallérját, mintha attul félne, hogy az esik el ijedtében, suttogva monda neki:
- Jaj, bár tréfa volna, kedves baratocskam; de nem akartam beszélni coram femina, én csakugyan itt maradok, amíg csak maradhatok.
Ádám úr csak mégsem ijedt meg Zebulon titokteljes arckifejezésétõl.
- Vigem van! Meg vagyok lûve! - magyarázá Zebulon tovább a dolgot. - Odavan nekem.
- De hát mi bajod, öreg?
Zebulon szája elé tette a kezét.
- Üldözi engemet nímet...
- Csak az a baj? Csigavér! Azt hittem, megégtél. Hát mért üldöz?
- Hja, baratocskam, nagy dolgot cselekedtem. Én vezettem hadsereget kassai ütközetben. No, nem elölrül vezettem, csak hátulról vezettem. Mégis majd meglûtek. Egy éjjel mindig lûtek utánam. Soha iletemben nem hittem, hogy olyan vadászaton legyek, ahol én leszek nyúl. Elfogták tülem bundát, elfogták szekeret: nem megmenekültem egyebet magammal, mint éjjeli papucsot. Még csak lilekzetet venni sem nem megálltam hazáig. Gondoltam, no marmost ithon vagyok. Szipen otthon! Amint belipek udvarra, szalad elejbem Karika leanyom, és kitaszigal szilvasba: „Az istenirt, apuska, hol jársz itt? Ipen most vannak itten svalizsirek, keresik tigedet; ha megfogják, megölik, megvasalják. Szalagy innen!” Utcu neki! Nekem se kelete töb! Vesd el magad. Kaptam nyakamba tarisznyát; ugrotam keresztül saját tulajdon kerítísemen. Szaladtam erdõbe, elbujtam miszígetõ kemencibe; ot meglapultam, míg Karika utanom küldi szekeret; ot kipemet bemazoltam elíb mésszel fehírre, aztán korommal feketire, hogy ram ne ismerjenek. Harom nap ki nem tutam szakalombul mosnyi fehíret, feketit; olyan voltam, mint ördög.
Ádám úr az oldalait fogta a tenyereivel, úgy kacagott e szomorú történeten.
Mikor az asszonyság az ószilvóriummal s a friss, puha kaláccsal visszajött, azt hitte, hogy valami jó adomákat mond Zebulon koma, azon nevetnek.
- Mi az a jó? Nekem is adjanak belõle!
- Ej, nem asszonynak való ezt hallani! - utasítá el Ádám úr. - Pajkos dolgokat beszél Zebulon koma.
- Ej, mindig is olyan dolgokat beszéltek ti férfiak egymás között, mikor magatokra maradtok - pirongatá õket a szemérmes úrhölgy.
Sietett aztán õket magukra hagyni, nehogy valami csintalanság az õ füleit is megüsse.
- De szomoru dolog ez, kedves baratocskam - folytatá Zebulon -; hallgasd tovab csak!
- Elébb igyunk egyet ebbõl a jó szilvóriumból. Ez jó búfelejtetõ. Nincs ennél jobb orvosság a világon.
Zebulonnak nem kellett nagy biztatás; hanem azért tudta õ a kaláccsal teletömött száján keresztül is folytatni a szomorú történetet.
- Elfutottam mig azon ijcaka szekiren ismerös baratomhoz szomszid faluba. Ot alig megpihentem, ram talalta cserepár. Baratom hirtelen elbujtata engemet pincébe. Ot voltam két nap, két icaka befenekelve huszonnigy akos hordóba. Csak úgy adogatak be nekem itelt, italt spundlochon, míg cserepár nem mente odáb.
S még azt pretendálta Zebulon, hogy Ádám komája hanyatt ne vesse magát kacagtában a pamlagon, mikor ezt nagy keservesen elõadja.
- De nem nevetni való ez, kedves baratocskam, csak meggondold: kétszer huszonnigy oraig ülnyi hordoba is rettegnyi: jaj, ha csapra ütnek!
Ennek a körülménynek meggondolása még kevésbé volt képes Ádám úr kedélyét a tárgyhoz mért komolyságra hangolni.
- Gyere, öreg, gyújtsunk rá! Így majd sokkal könnyebben megy a diskurzus. Fáin jó verpeléti van a döbözben.
S azzal bedugta a saját száját és a vendégeét is egy finom meggyfa pipaszár lúdtoll szopókájával, melynek másik vége selmeci dohányégetõ cserépkatlanba szolgált: vulgo pipa.
Zebulon úr foga közé vette a klarinétot, melybõl hang helyett füstöt eregetnek, meggyújtotta a gyertyánál a fidibuszt, mit az ott heverõ Calepinusbul hasított ki recenter, s aztán az égõ fidibuszt a pipa szárán szétverve, nagy füstgomolyt fújt a fellegekbe, s felhúzott fél szemöldökével utánapillantva, nagy keservesen folytatá:
- Hordóba laknyi még csak hagyján. A csak tréfa. Diogenes izs megtette aztat. De mi következte aztan. Baratom, ki elbujtatot nekem, mikor elmentek tüle cserepárok, aszondot: baratom Zebulon, te it nem maradhatod magadat; magamra izs hozod szerencsitlensiget; neked kel magadat kiadnyi inkognito, hogy rad ne talalyanak. Magam izs job szeretem aztat. Inkab inkognito szabadon, mind hordoba pleno titulo. Hat akor felöltöztete engemet napszamos ruhába, is elvite hatmérföldnyire palinkafõzõ arendashoz, ahun beszegödtete engem napszamosnak. No mar it csak jo lesz; mert senki se nem ismerheti ram. Jol van. Is én ot hordtam regel nigy oratul este hét oraig moslikos rocskát, is etetem göbölyöket, is targoncaztam malatat, is jartam nyakig disznosagban, mint valami diszno, hogy utolyara magam izs azt hitem, hogy vagyok diszno.
Ádám úr összeharapdálta pipája szopókáját kínjában; nagyon nevethetnéke volt, de félt, hogy Zebulon megharagszik; hát inkább elfordította a fejét.
- De mar ki nem altam tovab napszamos iletet. Eszembe jutota, hogy elgyüvök ide tehozad. De hogyan? Mikor mesze van. Mindenüt katona, mindenüt nímet! Hat ecer odavetödi magat derik becsületes zsido kocsmaros egy lovas szekeren; vele van öreg zsidó aszony felesig, kicsi gyerekel. Szegin zsido. Tizenkilencedik leanyat szoptatot felesig. Anak felfedeztem qui pro quot. Igirtem neki mindent; azonfelyül öt forintot, ha nimeten keresztülszökteti engem tehozzádig. Aszonta, bizam csak rá. Masnap felpakolta szekerire, is elszökte velem moslikgyarbul. Aszonta, ne filyek semmit. De migizs csak filtem. Utolyara zsido aszony megszanta nekem. Ram ata ruhajat, felöltöztete zsido aszonynak, szipen; is mikor gyüte rank szemközt svalizsér, cserepar, odaata kis zsido gyereket ölembe, hogy szoptasam keblemen; hogy meglegyen illuzio. Így kijacotam nimetet.
De már nem volt semmi földi hatalom, mely Ádám úr száját meg tudta volna õrizni, hogy a pipa ki ne hulljon belõle, s behemóti kacagásra ne nyíljanak szét torkának minden apertúrái.
- Jaj de nagy bolond vagy te, Zebulon! Mintha látnálak, hogy szorongattad anyai kebledhez azt a kis zsidó gyereket! Úhhahaha! Ne beszélj már több szomorú történetet, mert kidûl az oldalam a röhögéstül.
Utóbb még magára Zebulonra is elragadt házigazdájának derültsége.
- No de most már jó helyen vagy, koma! - vigasztalá õt Ádám úr. - Itt ellehetsz az ítéletnapig; itt tudom, hogy nem keres senki; mert ez a falu, ahol én lakom, még a mappára sincs feltéve.
- Igazán? - kapott ezen a szón Zebulon.
- Uccse mondom. Csak azért vettem egyszer mappát, hogy megbizonyodjam felõle, hogy az én falumat még a mappacsináló sem ismerte.
Mindjárt elõ is kereste Ádám úr valahonnan a máglyára ítélt könyvek közül, mik lassú fidibuszhalállal enyésznek el csendesen, azt a sok rétbe hajtogatott térképet, melyet kiterítvén az asztalra, nagy kereséssel rátalált benne a megye székvárosára.
- No látod; itt a város, itt a szomszéd falu, itt a másik falu, itt a harmadik falu; ez a két szõrös hernyóforma, ez a két hegy; ez a kis kukacforma, ez a patak; hanem a falu ki van felejtve belõle. Mink nem vagyunk sehol.
Ádám úr nagy önérzettel csapott a térképre. Nagyszerû öntudat oly faluban lakhatni, aminek a létezésérõl a térkép nem ád tanúságot.
- Jaj, bárcsak a nimetnek is ilyen mappája volna! - sóhajta Zebulon.
- Ilyen van! - biztosítá õt Ádám úr némi indignációval afölött, hogy Zebulon elég együgyû azt képzelni, hogy egyik mappa nem olyan, mint a másik.
Miután már Zebulon rajta feküdt a mappán, elkezdé róla magyarázgatni komájának:
- No nizzed. Itt voltam táborban. Innen felszaladtam ide. Onnan leszaladtam amoda. Nagyot kanyarodtam erre. Itteneg vargabötût csinyaltam fölfele. Úgy kerültem fel idaig.
Furcsa cikcakk utazás volt biz az.
Ádám úr mégis kíváncsi volt egyre-másra.
- Hát aztán egészen széjjelverték a magyar sereget?
- Nem szilyel; de szerteszilyel. Akinek lova volt, az elfuthatott. De aki gyalog maradt, azt utolirtek. Olyan ágyukkal lûtte Schlik, hogy engem csak hangja ütötte hátba ágyunak, s elöl az órám üvegje eltörte ütistül. De nem tréfa az, kirlek!
- De hátha még másutt is van magyar sereg, amelyik megint felülkerekedik? - szólt Ádám úr, új pipára töltve.
- Deiszen ha van is, elment annak kedve hadakozástul. Veheti példát magának mi cladesünkbõl. Arul neked, kedves baratom, nincsen fogalma: micsoda erõvel gyünnek ellenünk! Minden nímetnek kétakora lova van, mint minekünk; minden katonanak az eleje vas, a hatuja vas, a közepe nímet. Az agyujának a hangja harom olyan messzire elmegy, mint maga a golyobis. Aztán mennyien vannak? Sokan! Nekem egisz iletemre elig lenne az a pinz, amit csak egy nap verpflegskommissär katonaknak elfelejt kifizetni. Osztán milyen generalisaik vannak! Aki minket megverte, csak fél szemivel nézi, másikat beköti. Hát még ha olyat küldenek ránk, aki mind a két szemit kinyitja! Aj, vigünk van nekünk örökre. Jojcakat! Servus. Agyiõ.
Ádám úr vállat vont.
- Hát biz arról ki tehet? Majd csak elmúlik ez is.
- Elmúlik, elmúlik. De hát én hová múlok?
- Mondtam már. Itt maradsz nálam az ítéletnapig.
- Igen izs! A haditörvinszéki itéletnapig.
Ádám úr mosolyra csucsorított ajkkal szítta meg a pipaszopókáját.
- Bakatella dolog. Hiszen nem tettél te semmit.
- Az igaz, de ott voltam mindenütt.
- Eltagadod. Én adok neked bizonyítványt, hogy itt voltál nálam az egész idõ alatt; betegen feküdtél.
- Nem ir semmit! Ott van kinevezis Közlönybe! Ott van számadás kezükbe. Látnak belüle, hogy én voltam totumfac! S úgy elitilnek, joban se kel.
- Megapelláljuk!
- Van is hova pokolba! Nincs ott septemviralis tábla.
- Már mindhiába. Azért elõre csak fel nem akasztjuk magunkat.
- Hiszen én nem teszem azt meg magamnak; de attul filek, hogy más teszi azt meg nekem. Az most hamar megy, barátom!
Már erre nem tudott neki Ádám úr más vigasztalást mondani, mint azt, hogy „oda is ember kell”.
- De én szeretnim nem lenni olyan ember, aki oda kell! - Azután nagy siránk hangon folytatá: - Hiszen ha úgy meg lehetne alkudni nimettel, hogy mennyit vállalok el büntetisbe; nem mondom, hogy úgy két-három esztendõcskét könnyü vasba, vagy akár anélkül, el nem fogadnám magamnak. Kivált, ha botot nem kell kapni.
Szegény Zebulon úgy meg volt szontyolodva, hogy mint azilumra gondolt a Neugebäud udvarára, ahol olyan jóleshetik a biztos ellátás alatt levõ raboknak a vizes lajtot a kúthoz vontatni, s nem rettegni többé az üldöztetéstõl.
Odavolt a rettegéstõl egészen, s nagy reszketõt sóhajtott, arra kérvén komája urát, engedje meg neki, hadd szegezze fel a pipázószoba ajtajára azt a mappát, hogy onnan tanulmányozhassa folyton-folyvást, merre lehet megszökni, ha szökni kell.
Ádám úr adott neki szeget meg kalapácsot; hát szegezze ki a mappát az ajtóra.
Zebulon alig ütötte bele az elsõ szeget az ajtóba, amint azon tapasztalatra jött, hogy már õ akárkit indul el megütni, az õtet mind visszaüti, még az ajtó is. Valaki nyitotta azt kívülrõl, s jó, hogy be nem törte az orrát Zebulonnak.
Hanem az ijedség csak azután következett, mikor meglátta azt a valakit, aki az ajtón belép.
Szalmás uram volt az.
Mindenváró Ádám nem tartotta szükségesnek komáját eleve értesíteni afelõl, hogy még egy vendég van a háznál. Az is régi ismerõs. Az is menekült. Az is a nyakát félti. Csakhogy Szalmás uram a hegyek másik oldaláról jön, ahol a magyar seregek táboroznak. Õtet azok kergették meg mint az ellenfél megbízottját. És Szalmás éppen oly rémülettel magyarázta el egy nappal elébb Ádám úrnak, hogy milyen vége van mindennek. A lázadók seregei úgy teremnek, mint a gomba; az õ fejének nincs már hol maradása. Ahol megkapják, mindjárt fõbe lövik; pedig õ egy légynek sem vétett.
S most ez a két menekült férfiú egyszerre egy orrnyi távolságra állt egymással szemközt. Mind a kettõ azt hitte, hogy a másik azért jött ide, hogy õtet itt elfogja.
A legutolsó találkozásuk óta úgy ismerték egymást, mint akik választottak sorsuk dolgában. Egyik a jobbat, másik a balt. Õk ellenségek lettek.
Tallérossy Zebulon világosan azt hitte, hogy az az ütés, melyet arcának promontóriumára kapott az ajtótul, szándékos orgyilkos merénylet volt Szalmás részérõl; míg Szalmás ijedt arculata azon balítéletet fejezte ki, hogy ez a Zebulon most azzal a kalapáccsal azért állt az ajtó mögé, hogy õt jól fejbe üsse.
Ádám úr pedig semmit sem akart észrevenni e kettõs ijedelembõl. Nagy vendéglátó barátsággal invitálta Szalmást a pálinkához.
- No, öcsém, Szalmás! Tartson velünk! Egy kis jó papramorgót ebben a csúnya idõben.
Szalmás az asztal felé oldalgott; de addig csak nem mert a likõrrel töltött kupicához nyúlni, míg azt nem látta, hogy Zebulon leteszi kezébõl a kalapácsot. Hanem azért mégis, amint a szilvalét kihörpölte, a szeme a pohár karimáján keresztül folyvást a Zebulon mozdulatait leste nagy gyanakodva.
Zebulon nem szegezte már a mappát az ajtóra; inkább odaterítette megint az asztalra. Szalmás láttára valami csodás átalakulás történt vele. Féltében vitéz lett.
Mintha legkisebbet sem törõdnék egy új ismerõs megjelenésével, ott vette fel a diskurzus fonalát, ahol elhagyta. Csakhogy most a csúnya lamentálás helyett elkezdett még csúnyábbul blaguírozni. Hencegett, mint egy hazaszabadult obsitos.
- Hja, bizon, kedves barátom, ahogy mondtam; most már fordult a kocka; kik voltunk alul, vagyunk felyül. Hortobágyon áll kétszázharminchatezer- kilencszáz emberünk; harmincháromezer lovas, nyolcszázötven ágyúval; mikor az kigyün, csak úgy fog Windischgraetzet lesöpörni mappárul. Volt, nincs.
Szalmás leült az ablakzsámolyra, s ott oly kicsinyre húzta magát össze, amilyenné csak lehetett. Dehogy szólt volna valamit.
Zebulont elragadta az elsõ siker.
- Huszonhatezer fogoly van már ellensigtül mieink keziben; közötte háromszáz stabalis tiszt, közötte tizennyolc generális. Megmondta magyar fõvezér, ha egynek miközülünk, olyan úrnak, mint én, ellensig csak egy haja szálát meggörbíti, azért kétszeresen fog revansot csinálni.
Ezt Ádám úr világosan akarta detaillíroztatni.
- Már hogyan, Zebulon? Minden hajad száláért két fogoly generalisnak húzhatja ki egy haja szálát, vagy egy generálisnak kettõt?
- Az úgy van - folytatá Zebulon, folyvást vad szemeket vetve a félreült Szalmásra. - Az én fejem asszekurálva van duplán. Ki ahhoz merne nyúlni, hetedíziglen minden famíliája ló farkára köttetik.
- Akkor nem szeretnék borbélyod lenni - monda Ádám úr.
De Szalmás uram nem szólt semmit. Az meg volt némulva.
Zebulont pedig éppen az ejté kétségbe, hogy mért nem szólal meg ez az ember. Ez valami rosszban töri a fejét!
Csak azért mondott olyan nagyokat, hogy majd arra csak tesz valami ellenvetést; nem az; ellenmondás nélkül fogadta Zebulon adatait.
Egyenesen hozzá beszélni nem akart Zebulon. Ez annyit tett volna, hogy „prodit metum”. Neki mutatnia sem szabad azt, hogy ez az ember õrá nézve valaki. Obskurus fickó! Egy falusi nótárius, korteskolompos. Hát aztán? Ha itt van, itt van. Ha köszön, szervusz neki.
Pedig úgy félt tõle, mint a sárkánytól.
E félelem hadvezetõvé tette; odabökdösött az ujjával a kiterített mappára, s magyarázta rajta a pontokat.
- Itt állunk hatvanezren, itt állunk hetvenezren. Erre masírozik a gros, itten van a pivot. Innen debouchiroz az avantgarda, itt koncentráltatik a reserva. Itt találkozik valamennyi! Aki közbeszorul, az természetesen el van fogva.
Nem nézett utána senki. Jártathatta az ujjait Zebulon a térképén tetszése szerint, amerre akarta.
Az ebédre hívó szózat félbeszakítá stratégiai magyarázatait.
Hanem az úri asztalnál az a fátuma esett, hogy Szalmás éppen átellenébe jutott, s neki folytonosan orra elõtt kellett azt az embert látni, akirõl azt hiszi, hogy az ide azért jött, hogy õtet megfogja.
Zebulon nagyszerû volt az ebéd fölött.
Feladatul tûzte ki magának szomszédasszonyát, a házi úrnõt alaposan felvilágosítani a mostani hadjárat mibenléte felõl.
- Amint már a komámnak is mondtam, én most éppen csak azért járok ezen a tájon, mert tízezer lovat kell vennem a hadsereg számára.
Az úrhölgy jó publikum volt, mindent elhitt.
- Az mind huszár alá kell?
- És ulánus alá. Hatezer lengyel gyütt át hozzánk; lengyel mind lovas; de lovat nem hozhatott magával, mert azt hegyen nem lehet keresztülhozni.
- Hát akkor sok pénze van komámnak.
No, ez veszedelmes állítás. Itt az erdõ közepén! Ezt meg kell cáfolni.
- Pénzt nem hordom magammal. Az nem szokás. Minden pénz itt van zsebemben: egy plajbász. Ezzel a plajbásszal én utalványozhatom egymillió forintot. Arra nekem hatalmam van. Kasszánál kifizetik. Akinek én egy írást adom nevemmel, elmehet Konstantinápolyig.
Még nem is hazudott vele.
Hanem Szalmás lezárt nyelvét még ez a szó sem volt képes megoldani. Még evés közben is minden falat bekapása után bezárta a száját, úgy mammogott, nehogy Zebulon a szájába lásson.
- Akkor hát komám rettenetes nagy ember most - csodálkozék a háziasszony.
- Ohó! De micsoda ember vagyok én most! Ahol vagyok, ott minden embernek parancsolok. A fõispánok nekem csak hajdúk, a miniszterek csak „te pajtás”! Ahova bemegyek, meghuznak harangot, is fehírbe öltöztetett kisasszonyok szórják elejbem koszorukat, is tartanak üdvözlõ beszideket.
Semmi sem tanúsítja Mindenváró Ádám úrnak úgy egyfelõl végtelen jószívû vendégszeretetét, valamint másfelõl felyülmúlhatlan indolenciáját, mint annak a meggondolása, hogy õ mindezen bramarbasok alatt megállhatta, hogy meg ne kérdezze Zebulontul: „Hát a befenekelt hordóban kit etettek az akonán keresztül? S hát a kis zsidó gyerek mit beszélt az úton?”
Ádám úr evett, és hallgatta Zebulont egy elmosolyodás nélkül.
A háziasszonyságot talán pikírozta az, hogy Zebulon egyszerre ilyen nagy úr lett, s még õvele azt a tréfát ûzi, hogy itt akar maradni a nyárig. Ilyen nagy ember, akire minden órában szüksége van az országnak. Azért is tette tán azt az észrevételt, hogy „de hátha legyõzik a hadsereget, s aztán akkor egyszerre vége lesz a nagy uraságnak”.
- Legyõzik? - szólt Zebulon, széttekingetve a levegõben, s ott keresve azt a vakmerõt, aki ezt tenni merné. - De ki gyõzne le? Is ha legyõzne valaki, itt van török, mingyárt segitsigünkre gyün százhatvanezer emberrel; ott van anglus egisz hadiflottával Duna-torkolatnál; onnan felgyün lapos hajókkal, kikbül hajigálja bombát. Ha az nem elig, ott talian; ha az sem elig, megindul Ledru Rollin Franciaországból háromszázezer emberrel, is mindent letipor. Mind az egész világ a mi ríszünkön van. A muszka? Meg se meri moccani magát barlangjában. Örül neki, ha nem bántunk õtet.
Ebéd vége felé már az egész európai koalíciót összeállította Zebulon.
Szalmás még arra is néma maradt.
Pedig azt is megmagyarázta Zebulon, hogy akkor aztán mi lesz a világból. A hû hazafiak hogy kapnak kitüntetéseket, magas rangot; az olyan árulók, incselkedõk pedig, kik az ellenséggel cimboráztak, kik áskálódtak, leskelõdtek, árulkodtak (mindez éles oldalpillantásokkal Szalmásra), azok majd megkapják érdemlett jutalmukat, ami rájok nézve nem lesz örvendetes.
Szalmás csak mindig hallgatott. Mindenváró Ádám pedig nem szólt.
A hallgatás és a nem szólás két különbözõ dolog.
A hallgatás malícia, a nem szólás bonhomia.
Hogy csak egy példát hozzak fel rá; tessék összehasonlítani egy minisztert, aki hallgat, mikor interpellálják, és egy képviselõt, aki nem beszél, mikor rá kerül a szólás sorja.
Szalmás hallgatása jelenthette azt, hogy „kerülj csak a kezemre!”; míg Mindenváró nem szólásának az volt az értelme, hogy nem kell mindent minden embernek az orrára kötni.
Délután a pipatóriumban s estve a vacsoránál még mindig folytatta Zebulon a gasconade-okat, anélkül hogy ellenlábasát beleszólásra bírta volna ingerelni.
Ádám urat mulattatta ez nagyon.
Jól megvacsorálván aztán álomnak bocsáták egymást; Zebulon még a szobából kimenet is fenyegetõzött; úgy látszik, kissé kapatos volt; a hajdú vezette szobájáig, s segített lehúzni a csizmáit, miket azonban Zebulon nem engedett neki kivinni suvikszolás végett; csak hagyja ottan. A hajdú aztán lefekteté, betakarva a jó meleg dunnával, melynek láttára az egyszeri angol traveller, ki elõször élvezé a magyar vendégszeretetet, azt mondá a lefektetõ inasnak: „Ugyan kérem, küldje hamar azt a másik gentlemant is, aki rajtam fog aludni, mert alhatnám!” Azt hitte a dunnáról, amivel betakarták, hogy az madrác, amire még egy másik úr fog feküdni, s hogy nálunk úgy alusznak rétegbe rakva; aki legalul esik, azé a belle étage.
Reggel aztán kiderült, hogy miért nem engedte Zebulon a csizmáját éjszakára kivitetni.
A reggeli már régen készen volt, az asszonyság évelõdött, hogy mégsem keltek fel a vendégek; de soká alusznak; a tejszín mind megrökönyödik; Ádám úr is morgolódott, s türelmetlenségében három szelet sonkának járt végére; utoljára beküldték a hajdút a vendég urak szobájába, hogy keltse fel õket, és mondja meg nekik, hogy már készen várja a reggeli.
A hajdú nagy meredt pofával jött vissza.
- Nincsenek azok a vendég urak sehol.
- Nincsenek sehol?
- Nincsenek azok. Még csak le sincs fekve az ágyuk.
De már ezt a csudát Ádám úrnak magának is helyszínelni kellett. Odament. A két vendégszoba egy folyosóval elválasztva, egymással átellenbe nyílt. Elõször is Zebulon szobájába ment be.
- Ahun van ni! Az ablak is nyitva - tevé észrevételét a hajdú.
Biz az tárva volt.
Az asztalon pedig volt egy levél plajbásszal írva. Azt Zebulon írta Ádám úrhoz.
Ádám úr ezt olvasá belõle:
Kedves baratom. Én itt egy éjjel sem maradok tovább. Ez a gyilkos Szalmás engem el akarja fogni; ki akarja fejemet szolgáltatni. Ismerek õtet! Veszem nyakamba erdõt. Isten megálgya tigedet, felesigedet. Én tartozok hazanak iletemel; szaladok.
A biz elugrott.
Onnan az átelleni szobába nézett be Ádám úr. Ott is nyitva volt az ablak. Az asztalra volt valami írva krétával; hanem ismét le lett törülve, mintha megbánta volna a nyilatkozó, hogy írást hagyott maga után.
Semmi kétség, hogy Szalmás meg Zebulontól féltében menekült az ablakon át.
Ádám úr egyet csóvált a fején.
- Ezek biz elszöktették egymást. Pedig olyan jól mulattunk. No, majd jön más...

SORSÁT SENKI SEM KERÜLHETI EL
És ezzel be volt fejezve Ádám úr elõtt ez a történet. Õ ugyan nem indult el a menekülteket nyomozni erdõn-bokron keresztül. Különben is ezóta hetedhét országon túl lehetnek.
De mi legyünk irgalmasabbak Zebulon iránt, s nézzünk utána, hol szalad.
Éjnek éjszakáján, sötétben, hidegben az erdõnek vette útját, követve egy barátságos hegyi patak útmutató folyását. Azt tudta régibb itt jártából, hogy ahol az a patak ered, ott van egy odvas fa, abban van egy szentkép, az némi részletes hitelben áll a környék elõtt; annálfogva ahhoz ismét egy gyalogút vezet a hegyek túlsó oldaláról, azt a gyalogutat könnyû lesz megtalálni.
Nagy bátorság volt Zebulontul éjjel, sötétben, egyedül, fegyver, pálca nélkül megindulni sétálni egy olyan rengeteg erdõben, amely arról híres, hogy minden esztendõben levágják benne Ádám úrnak egypár csikaját a farkasok.
De a félelem bátorrá tette. A nagyobb rémület a kisebbet elöli, mint ahogy a varrótûvel megszúrt ujj fájdalma elenyészik, ha forró vízbe dugják.
Szerencsésen rátalált a forrásra, nagyot ivott belõle a kalapja karimájából; megtalálta a szentképpel felékesített odvas fát is, arról ráakadt a hozzá vezetõ ösvényre, s aztán dicsérte magát, hogy mégiscsak okos ember õ, milyen szépen el tudta intézni a menekülést oly világos veszedelembõl.
A hold világított az útjára valami keveset, különben sokszor nekiment volna a fának.
Hajnal felé úgy kezdte tapasztalni, hogy nagyon meredekre visz fel az út, jó lenne botot vágni, amire támaszkodjék. Kiválasztott egy sugár mogyoróhajtást, s azt tollkésével lenyiszálta valahogy. Annak a segélyével aztán könnyebben mászott fel a hegytetõre.
Lefelé már szelídebb munka a ballagás. Itt már vállára vetette a botot, s a bot végére akasztotta az útitáskát.
Azután csak egy kicsit meg is virradt, s amint a fák között a holdvilágot a napvilág kezdte felváltani, tünedezett Zebulon keblébõl az üldöztetéstõl való félelem, hogy helyt adjon rögtön nyomába következõ másfajta aggodalomnak, melyet az erdõk elhagyatottságának ünnepélyes csendje szokott elõidézni.
Ebben a nagy vadonban sok mindenféle állat lakhatik, amelynek a becsületérzésében nem egészen lehet bízni.
Eszébe jutott Kisfaludy Sándorból az a vers, ahol az álremetével szemközt jött egy farkas.
„S fogai közt fel a bércnek egy nagy halálfejet vitt.”
Már ennél borzasztóbb találkozást csakugyan nem lehet képzelni. Pedig a farkasok még most is foglalkoznak a kraniológiával.
Ha jól emlékszik rá, még az is következik abban a versben, hogy a farkas ijedtében elejtette a koponyát, s az a remete lábaihoz „a hegyen lekopogott”.
Ez sem lehetett a legkellemetesebb találkozás!
Bárcsak már valami tisztásra vezetne ki ez az út.
Az a kívánsága is beteljesült. A hegyi út, amint a túlsó oldalon leért a völgybe, egy másik út által lett keresztülszelve, mely a túlsó völgybõl más kerülõn vezetett ki. A keresztútnál volt egy kis üres tér.
Amint Zebulon a maga útján kilép e gyepes irtványra, a túlsó oldali bozótból egy rémkép bukkanik eléje.
Nem a farkas a halálfejjel, hanem egy ember a saját fejével. - Szalmás!
Egyszerre látják meg egymást mind a ketten.
A mohos pázsiton még lépteik hangja sem árulhatta el õket egymás elõtt.
Zebulon átlátta, hogy sorsát hiába akarja kikerülni; a fátumnak be kell teljesülni, nincs hova menekülnie többé. Ez az ember õtet megkerülte, és most elfogja. És õnála semmiféle fegyver sincs egyéb, mint egy tollkés, annak is beletört a hegye még a múltkor a profuntba, míg ellenfele bizonyosan el van látva pisztolyokkal. Zebulon, add meg magad!
Ezzel a rezignációval vevé le a botot a vállárul, leakasztva róla a tarisznyáját, s elszánt lemondással lépett Szalmás felé, mintha mondaná: „Itt a botom, nem védelmezem magamat.”
Hanem amint elkezdett feléje lépegetni, akkor vette észre, hogy hiszen az a Macbeth, s õ annak a Banquo szelleme. - Antipodese szemeit elmeresztve, száját nyitva felejtve, a halálos ijedelem kifejezésével állt elõtte, mint akinek a lábai egyszerre gyökeret vertek a földbe.
Annak is pálca és tarisznya volt a kezében.
Zebulon most értette meg egyszerre a dolgot.
A helyzet komikus volt és fatális.
- Nono, Szalmás! Ne bolondozzunk egymással! Hiszen én nem akarom magát bántani; maga se ne bántsa engem. Maga azt hiszi, hogy én akarom elfogni magát; én meg azt hittem, hogy maga akarja elfogni engem. Én szaladok maga elõl, maga szalad énelülem, s megint csak összehoz bennünket bolondos út. Jobb lesz, hogy értsük meg egymást.
Szalmás még most sem tudott szóhoz jutni. Nagyon megijeszthették valahol másutt. Csak az álla mozgott, mintha magának beszélne valamit.
- Tudja, Szalmás - kérlelé õt Zebulon -, amit tegnap mondtam Ádámnak, az csak mind tréfa volt. Nem kell elhinni. Nem bántok én senkit; csak engem hagyjanak békit. Minek is bántanánk egymást mink ketten, régi jó ismerõsök? Maga is jó ember, én is jó ember vagyok. Inkább legyünk egymásnak barátsággal. Maga odaát van „azoknál”, én meg ideát vagyok „ezeknél”. Ha magának valami baja talál lenni ezeknél, én segíthetek a maga baján. Ha pedig engem ér valami veszedelem azoknál, maga segitheti énrajtam. Jó, ha az embernek jó barátjai vannak mindenütt. Isten tudja, hogy lesz, mint lesz. Nem kell egészen elrontanunk rigi barátságot. Én nem elrontottam. Hiszen talán még most is ott van magánál Rideghváry baratomhoz írott levelem? No, csak vigye el neki, és adja oda. Mondja meg neki, hogy köszöntetem. Errõl a mai szcénárul jó lesz, ha egyikünk se beszél. Kinevetnének rajtunk. Hat, ugye, nem haragszunk egymásra, Szalmás? No, isten áldja meg magának. Mármost csak azt mondjon meg, melyik úton fog maga menni. Mert tudja, én magát nagyon szeretem; sokszor mondtam már, hát elhiheti - hanem azért mégis -, nem szeretném, ha egy úton járnánk.
Szalmás még most sem szólt semmit. Tán fogadása tartja, vagy ijedtében megnémult, mint Tigris Róbert menyasszonya; hanem amint megtudta, hogy szabad az út, nagyot fohászkodott, s amelyiket közelebb találta, azon megindult lefelé.
Képzelhetni aztán azt a boldogságot, mikor egyszer Zebulon a legelsõ magyar katonával találkozik!
Nem svalizsér többé, nem ulánus, huszár az, aki fölveri a port az úton.
Csak olyan parasztos huszár, kerek kalappal, melyen széles piros szalagot visel, és tulipános szûrrel; de azért mégis huszár.
Azt majd leszedte a lováról örömében Zebulon. Kezet akart neki csókolni.
- Barátom! Hazám fia! Megszabadítóm! Honnan jön?
- Innen a faluból - felel a megrohant vitéz.
- Van ott még több is?
- Hogyne. Az egész csapat.
- Micsoda csapat?
- No hát a Bendegúz-csapat.
- Bendegúz-csapat? Nekem is van egy leányom, akit Bendeguzellának hínak. Szabadcsapat, ugye? Hát a többi sereg merre van?
- Az még a Tiszán túl van, és készülõdik.
- Hát maguk mit csinálnak itten?
- A mi feladatunk az ellenséget nyugtalanítani és a pecsovicsokat elfogdosni.
Az elsõ esély Zebulont megszeppentette. Nem kereste õ az oroszlánt, csak a nyomát.
- Hát van itt közel ellenség?
- Az nincs, de van pecsovics.
(„No, egy ott szalad a másik úton az erdõben” - gondolá magában Zebulon; de csak mégsem utasította a nyomába a lovast. Jószívû ember volt Zebulon.)
- Hát nincs közel ellenség?
- Nincs kétnapi járóföldre.
- No, akkor én leülöm ide az útfélre, és kipihenek magamat. Magának pedig, kedves barátom, itt van egy forint borravaló, menjen vissza faluba, mondjon meg csapatvezér urának, hogy küldje értem szekeret. Felfedezhetek magamat. Én vagyok az a kormánybiztos Tallérossy Zebulon, akirõl az volt a hír, hogy kassai csatában eleste, hogy ellensig elfogta. Nem elestem, nem elfogtak. Szerencsésen keresztülvágtam magamat egész armadián. Most itt vagyok, de lábamat már nem bírom, mert sokat gyalogoltam. Hát küldjön értem szekeret. Majd itt megvárok.
A tulipános szûrû lovas átvette a forintot is, a megbízást is, s visszanyargalt a faluba; míg Zebulon kikeresett magának egy szép gyepes mezsgyét, s azon végigheveredve, kedvére kinyújtózta magát.
A küldönc csakugyan pontosan teljesíté a rábízottakat. Egy óra nem telt bele, már látta õt Zebulon visszafelé jönni egy parasztszekér kíséretében.
Egész rangbeli büszkeséggel kapaszkodott fel a saraglyába; ez hát már olyan ország, ahol az õ parancsolatjára befognak a szekérbe!
Az úton aztán elmondatta magának a szekere mellett kocogó lovassal, hogy mik történtek az õ távolléte alatt a túlsó oldalon.
Aj, de örült a jó meleg dicsekedésnek! Bizony jobban esett neki, mint egy bunda.
- Hiszen urak vagyunk eszerint! Mit monta csapatvezér, mikor nevemet meghallott?
A lovas mosolygott egy kicsit.
- Azt mondta a csapatvezér úr, hogy nagyon jól ismeri az urat. Tessék hozzá szállni. Szívesen látja egy kis kollációzásra.
- Ah, nagy megtiszteltetés!
Zebulon kezdte magán helyregombolgatni a bekecszsinórokat, amik nagyon összevissza voltak rendezve, egy gombbal alább mindenik. A csizmák pedig igen dísztelen állapotban, az erdei sár minden színû maradékával ellepve.
A kocsiülés szalmából volt. Zebulon egy csomó szalmát kihúzott, azt csutakká csavarta, s elkezdte vele a csizmáit némileg szalonképessé tisztogatni. Aközben a lovas úrral folytathatta a diskurzust:
- Õrnagy az a maga csapatvezére vagy kapitány?
- Úgy gondolom.
- (Mit gondolom?) Szabad becses nevit megkérdeznem?
- Boksa Gergely úr.
- Micsoda? Boksa Gergõ? Ki volt énalattam ökörhajcsár.
Zebulon abbahagyta a csizmái tisztogatását.
(„No, még azt sem hittem volna soha - gondolá magában Zebulon -, hogy én tisztelkedni menjek valaha Boksa Gergõhöz!”)
Hanem azután útközben lovas kísérõje annyi csodadolgot összebeszélt neki Boksa Gergõ harci erényeirõl: hány gulyáját elfogta az ellenségnek, hány prófuntos szekerét elhajtatta, hány futárját elcsípte - hogy utoljára Zebulon át kezdte látni, hogy biz az nem lehetetlen, hogy ilyen háborús világban rangot kap az olyan ember, kinek jó ökle van, ki jó lovas, és aki nem sajnálja a ruháját összetépetni a heccben.
Azért is, a faluba érve, nem hajtatott egyenesen Boksa fõhadiszállására, hanem a fuvarosgazda udvarára, hogy már mégis azt a csizmát egy kicsit kitakaríttatja.
Patent fénymáz a gazda házánál nem volt; hanem ahelyett megkenték Zebulon csizmáit hájjal: az még jobb. E toalett alatt Zebulon megalkudott a fuvarossal harminc forintba Debrecenig. Most már tudta utazása célját. Az most a centrum: a fõváros.
Azután hát csak elment Boksa Gergõhöz tisztelkedni.
Az érdemes vitéz úr szabadalmat kapott lovas gerillacsapatot alakítani, tetszés szerinti ranggal. Ha akarja, kapitánynak neveztetheti magát; és ha valaki õrnagynak találja szólítani, azért sem haragszik meg.
Zebulon úr nagyon megváltozottnak találta régi ismerõsét. A viktóriadolmány, a rajthúzli ugyan még most is a legutóbbi egyenruhája, melyben a nagy futás elõtt látta, legfeljebb hogy a könyökei foltosak s a térdei kopottak; hanem van ám gallérjára meg a karmantyúira olyan széles újdonatúj aranypaszománt varrva, mint a tenyerem.
Aztán belül is csak olyan volt Boksa Gergõ; kopott daróc, aranypaszománttal kisujtásozva.
Amint meglátta Zebulont, nyájas volt és leereszkedõ, és kevély és goromba vegyest.
Szívesen látta, de nem nagyon mutatta iránta való tiszteletét.
- Á! A tekintetes úr is megérkezett! Örülök, hogy van szerencsém! Szívesen látom ma ebédre nálam. Másutt úgyse kapna. Tessék kényelembe tenni magát.
És az egész elfogadás alatt ki sem vette a pipát a szájából.
Azt azonban szerette Zebulon, hogy nem nyújtotta kezét parolázásra.
Zebulon elfogadta a kínálást, és leült, mégpedig a pamlagra. (Boksa Gergõnek volt annyi haditudománya, hogy az egyetlen úri lakot választotta ki a faluban fõhadiszállásnak.)
Aztán csak Zebulon is elõvette a pipáját a zsebébõl, hogy megmutassa Boksának, hogy õ csak még most is urabb nálánál, s megtömvén azt dohányzacskójábul, a régi familiáris fensõbbség hangján így szólt hozzá:
- Ugyan, édes Gergõ öcsém, adja nekem egy kis fidibuszt.
Kritikus egy felszólítás volt; egy aranygalléros úrnak azt mondani, hogy adjon fidibuszt, a szolgálattétel hûbéri jelvényét. Ha megteszi, elismeri a szuverenitást.
Boksa Gergõ szívesen és gorombán kivett a belsõ zsebébõl egy nyomtatványt, s odaadá az egészet Zebulonnak.
- Itt van, tekintetes úr. El is olvashatja, aztán szakíthat belõle fidibuszt, amennyit tetszik.
- Mi ez? Újság?
- Az hát. A Március! Most Debrecenben nyomják, onnan kapjuk.
- Ah, derék! - kapott rajta Zebulon. - Azóta sem olvastam újságot. Legalább ebbõl megtudok, mi történik Debrecenben.
S azzal, anélkül, hogy elébb pipájára gyújtott volna, elkezdte a kíváncsiság ragyogásával arcán mohón olvasni a megkapott újságot. Hanem, amit abból olvasott, az lassankint letörülte arcáról a ragyogást, s rajzolt helyébe megszeppenést oly vastagon, hogy Boksa Gergõnek is feltûnt.
- Valami baj van, tekintetes úr?
- Nem szelel pipám - mondta Zebulon.
- Hiszen rá sem gyújtott még.
- Úgy igaz. - Azzal zsebébe dugta pipáját, s aztán leeresztve térdére az olvasott hírlapot, sokáig bámult Boksa Gergõre, míg végre föl merte neki azt a kérdést tenni, hogy „Ugyan, édes Boksa barátom, nem tudná nekem megmondani, mi az a vésztörvény, mit olvasok ebben újságban; mit hoztak abban országgyûlésben?”
- Ó, igenis tudom. Az olyan törvény, mely szerint hazaárulók és az ellenséggel cimborálók vésztörvényszék elé állíttatnak.
- De hát mit értenek azalatt, hogy „hazaárulók”?
- No, hát például az olyan képviselõket, kik nem jöttek el a debreceni országgyûlésre.
- De hátha akadályozva voltak? Már teszem föl magam is.
Boksa igen biztató modorban felelt:
- Hát hiszen aki nem jöhetett, purifikálhatja magát, a vésztörvényszék ítélni fog fölötte, s ha igaza volt, fölmenti.
- No, köszönök alazatosan. Én azóta mindig szaladok, mint üldözött nyúl hajtásban, bujkálom pincében, hordóban, mészkemencében, zsidó asszony fejkötõjében, hordom moslikos dézsát napszámba, szenvedek hazámért hideget, éhséget; s mikor megérkezem országgyûlésbe, akkor fognak engemet nyakon, s állítanak vésztörvényszék elejbe. No, szip dolog!
- Már ez pedig nem lehet másképp. Megmagyarázza ezt a Március jól. Egyszer már keményen kell fogni ezeket a hazárulókat! Aki ma itt, holnap amott!
- No, én egy óráig sem voltam amott - menté magát Zebulon.
- Aki csak beszédbe állt is az ellenséggel.
- No, én csak egy szót sem szólam vele. Ágyúlövésnél egyebet se nem hallottam tõle. - Zebulon úgy védte már magát, mintha a törvényszék elõtt állna.
Boksa pedig annál jobban hepciáskodott.
- Vagy csak aki egy sor levelet írt is az ellenségnek, akármit.
No, már erre nem mondhatta Zebulon oly apodiktice, hogy „ezt se nem tettem”. Bizonyos Rideghvárynak írt bolondság bizonyos Szalmásnál kissé nyomta a lelkét. No, de Szalmás ezóta már az óperencián is túl van, s az a bizonyos levél rég elhasználódott már egyre-másra; nincs mit aggódni miatta.
- Hja bizony, ilyen idõben nem lehet kímélni az embereket - folytatá Boksa Gergõ kegyetlen dölyffel, s azt a bátorságot vette magának, hogy leült Zebulon mellé a pamlagra, s egymásra vetette a lábait, összefonta a mellén a karjait, úgy pöfékelt. - Ilyenkor nem ismerek se jó pajtást, se nagy urat. S ha az édesapám fia volna is, aki áruló, elcsípetem és felküldöm.
- Hova fel?
- Nagyváradra.
- Mi van Nagyváradon?
- A vésztörvényszék.
- Hát már van is?
- Van bizony, de nagyon van; és mûködik is.
- Is mûködik is? És ha maga Boksa megfog egyet, küldi oda?
- Küldöm én! Ha a szentek fia is! Elég jó pajtásom volt a Szalmás...
Zebulonban hûlni kezdett a vér erre a névre.
- De spion volt az ármányos. Megtudtam. Utána iramodtam.
- Hát maga kergette Szalmást? - Ez észrevételt szalasztá ki Zebulon a száján, mire gyanús oldalpillantással monda Boksa:
- Hát tudja az úr, hogy én Szalmást kergettem?
- Nem, csak rosszul intonáltam hangsúlyt; kérdeztem, hogy kergette kapitány úr (már kapitány úr!) Szalmást? Nem bánom én, csak kergessen õtet tovább is.
- De már nem kergetem tovább.
- Miért nem?
- Mert már elcsíptem.
- Mikor?
- Ezelõtt egy órával. Éppen belém jött a nyavalyás, amint szökni akart valahonnan.
Zebulon úgy érezte, mintha emelkednék alatta a pamlag.
- Is aztán mit csinálta Szalmással?
- Itt van a fáskamrába becsukva. Nagyon veszedelmes ember. Tömérdek írás volt nála kabátjába, még a csizmatalpába is bevarrva. Én ott is rátaláltam.
Zebulonnak úgy tetszett, mintha Boksa nagyon nézné az õ csizmáit is.
- Sok mindenféle urat kompromittáló írások voltak nála - folytatá Boksa, fontos szemöldökrángatással.
Nojszen ez éppen elég volt Zebulonnak; vésztörvényszék, ellenségnek írott levél, Debrecen, Nagyvárad, Szalmás, Boksa, golyó és lõpor.
Azt mondta Boksának, hogy engedelmet kér az õrnagy úrtól, egy kicsit hazamegy a szállására, más csizmát húz, mert ez nagyon szorít.
Igaz is, hogy szorította, mégpedig a torka körül, ti. Zebulon torka körül; hanem az nem igaz, hogy Zebulonnak más csizmája lett volna.
- Fogjon bácsi, rögtön, és vigyen innen engemet - monda a fuvarosának, amint megérkezett hozzá.
- S hová vigyem az urat?
- Nem bánom én, akárhová, csak Debrecenbe nem.
De már mégis annyit szeretett a fuvaros megtudni, hogy aláfelé vagy fölfelé induljon-e meg Zebulon úrral, s hogy hány napi útra legyen készen.
Zebulon arra határozta magát, hogy „fölfelé”, és mennek addig, amíg menni „lehet”.
Most azután elölrül is kergetik, hátulról is kergetik, maradás nincs sehol, menekülés nincs sehova, cél csupán a futás.
Ha a német megfogja, fõbe lövi; ha a magyar megfogja, fõbe lövi; ott rebellis, itt hazaáruló. Akármelyiknek kerül a kezébe, már kész a halálos ítélete. „Valóságos akasztófaallé közt járkáltam” - így fejezi ki Zebulon e siralmas helyzetét, amelybe jutott.
A legközelebbi állomáson, azalatt, míg a fuvaros etetett, Zebulon ollót, borotvát kért a kocsmárostól.
Szép, hosszú szakálla volt, középen kissé fakó, itt-amott szürke szálakkal átszõve. Ez a szakáll volt az õ büszkesége, úri tekintélyének szimbóluma; vassal soha nem irtott, fésûvel ritkán tépázott szakáll, amelyrõl olyan jólesett ebéd után a ráhullott zsemlemorzsákat lesepergetni. Most nekiállt ollóval, beretvával férfiúsága e büszke címerének, s levágta azt tõbül.
Ó, ti nem tudjátok azt, szakállt nem viselõ népek, mit tesz az, valakinek rászánni magát, hogy a szakállát levágja. Az egy parciális temetkezés!
Zebulon sokáig nézegette a markában áldozatnak esett állsörényét, egypár könnyet törült szét a szemében, aztán papirosba csavargatta testi énjének legdrágább, megdicsõült részét, s keblébe dugta azt. Legalább ott fogja viselni.
Azután belepillantott a tükörbe, kiöltötte a nyelvét arra a csúnya emberre, aki a tükörbõl visszanézett rá, s hátat fordított neki.
Pedig már ezentúl mindennap látnia kell azt a csúnya embert a tükörbül, mert a levágott szakáll egy bizonyos rabszolgaságot hagy maga után: a mindennap megborotválkozás kegyetlen rabkötelességét.
Amint aztán Zebulon újra megjelent a fuvarosa elõtt, az õt nagyon megbámulta ez ifjított kiadásban.
Míg a kocsmában voltak, addig nem szólt neki; hanem amint kiértek megint az útra, visszafordult a kocsiülésbõl Zebulonhoz.
- Ugyebár, az úr most olyan helyeken szeretne járni, ahol a világnak nincs szája?
- Bizony - felelt rá Zebulon.
- Értem - szólt a fuvaros. - Nem kérdek többet. No, majd elviszem én az urat úgy, hogy semmi baj nem éri. Ugye, Lengyelországba akar menni?
- Oda - Zebulon ráhagyta.
Tudta is õ, hogy hova megy.
- Vittem én már oda egy urat, aki a lengyelekért ment. Majd elszállítom én az urat is olyan félreesõ helyeken, ahol a madár sem jár; egész odáig, ahonnan majd megint mások odább viszik, míg eljut Lengyelországba. Nem kell nekem többet mondani.
No, ennek örült még csak Zebulon! Nem elég neki, amiben már benne van; most még egy kis lengyel konspirációt is nyakába varrnak. Még elviszik a krakúzok közé!
Pedig ugyan vitte a fuvaros, ahogy megígérte, két nap, két éjjel, szolgabírót, útbiztost soha nem látott utakon keresztül, hegyekbe, völgyekbe, gyanús szállásokba.
A harmadik napon megsokallta Zebulon a dicsõséget. Nem akar õ lengyel légiót toborzani. Amint egy völgy torkolatánál megpillantotta egy falu tornyát, megállította a szekeret; kifizette a fuvarost; azt mondta neki, hogy csak forduljon vissza, s menjen haza; már innen õ majd odább talál. Itt, ebben a faluban különös dolgai vannak.
A fuvaros sajnálta nagyon; milyen szépen elvitte volna Lengyelországba!
Zebulon vitte megint a tarisznyát gyalog. Soha a nevét sem hallotta õ annak a falunak, ahova be akart ballagni; de megtetszett neki nagyon, mert két tornya volt.
Az egyik torony, a kisebbik, a pápistáké, a másik, a bádogfedelû, a nagyobb, a lutheránusoké. Ez tetszett meg neki azon a falun nagyon.
Ment egyenesen a lutheránus pap házához.
Schneiderius Bálintnak hívták ezt a derék urat.
Zebulon bemutatta magát a papnak. A pap olvasott ember volt, hallotta a nevezetes úr hírét. Akkor aztán Zebulon meggyónt neki mindent elejétõl végig, híven.
Õneki mármost a történtek után ebben az országban nincsen maradása; mert itt õ van egyedül abban a kivételes állapotban, hogy minden, bárki kezében levõ puska az õ fejének van fordítva.
Schneiderius Bálint igen eszes és jószívû férfiú volt. Mindjárt készített valami tervet, amivel e nevezetes férfiút megszabadítsa.
Zebulonnak ki kell menekülni a külföldre.
A külföldre meneküléshez útlevél kell.
Útlevelet csak a császári hadak kormánybiztosa adhat.
Az most éppen Eperjesen van. (Ez még Branyiszkó elõtt volt.)
Hogy attól útlevelet lehessen kapni, arra különös ürügy kell.
Az ürügy megvan.
Schneiderius Bálintnak van egy diák fia Göttingában, Schneiderius Theophilus, az nemrég írt az apjának, hogy sietve küldjön neki pénzt, mert halálos beteg. Persze pénzt nem küldött azért neki az öreg, mert a „Fuchs” nem beteg, csak korhely; hanem ennek a levélnek az alapján egy megkeseredett atyának könnyen lehetne útlevelet kérni Göttingába, a beteg fia meglátogatása végett.
Zebulon szökhetik külföldre Schneiderius Bálint tisztelendõ úr útlevelével.
- Az ám, kedves papom - mondta mindezekre Zebulon -, de bolond passzusba beleírnak ám szemiles leirást is; aztán nekem van hajam szöszke, mint kender, tisztelendõ atyaságé fekete, mint vaddisznó és kemény: azt még lehetne megfesteni; de hova elteszem orromat, mikor enyim nagy sasorr, tisztelendõ atyáé meg tömpe.
- Könnyû azon segíteni - mondta a pap. - Menjen fel Eperjesre uraságod maga az én nevemmel, és írassa le magát az útlevélben.
- Én menjek be? Tisztelendõ úr reverendájában? Hát a bajuszom?
- Az levágatik.
De már erre duplát sóhajtott Zebulon. Még a bajusz is! A hatalmas, parancsoló bajusz! A „gyászvitézek” esete óta nem történt hasonló csonkítás magyar emberen.
Egynapi meggondolásra való idõt kért magának e tárgyban Zebulon. S egynapi meggondolás után arra a végeredményre jutott, hogy ha aközött kell választani, hogy vagy a nyakat, vagy a bajuszt, mégiscsak inkább a bajuszt kell a késnek adni; mert az megint csak kinõ; de a nyak, úgy segéljen, nem nõ ki többet.
Hát csak a bajuszt is el kellett tenni a mellényzsebbe.
Mikor aztán így megkopasztva, megalázva megállt a tükör elõtt Zebulon, magának is el kellett ismerni, hogy soha szelídebb, jámborabb, szuplikánsabb protestáns pappal még nem találkozott, mint amilyent most lát maga elõtt.
Hát még mikor a pap tógáját fölvette. Nevetni nem volt ám szabad senkinek; mert komoly dolog ez nagyon. Ez a játék emberfejbe megy.
Schneiderius Bálint betanította neki, hogy mit feleljen, ha kérdezik. El ne felejtse a fia nevét, meg különösen a saját nevét; ahova utazni akar; és a falut, ahol lakik: az Pukkersdorfnak híják. Ezt mind jól emlékében tartsa.
Zebulon még egy napot kért magának, hogy magát veszedelmes szerepébe beletanulja. A következõ napon aztán útra kelt Eperjes felé, magával vivén a derék Schneiderius Bálint áldását, reverendáját és fiának lamentabile nuntiumát.
Eperjes tele volt császári seregekkel, mikor Zebulon behajtott.
A sorompónál nem bántották, látták, hogy pap; hanem adtak geleitscheint, hogy vissza is térhessen.
Egyenesen a fõkormánybiztos szállása elé hajtatott. Szíve majd kiugrott féltében, mikor annak lépcsõin felballagott. Az egész úton mondta magában a neveket: Valentinus Schneiderius, Theophilus Schneiderius. Göttinga, Pukkersdorf. Szentül félt, hogy mégis, mikor a biztos elõtt fog állni, mind valamennyit el fogja felejteni.
De már benne volt; elõre kellett menni. Egyik szobából a másikba küldték, mindenikben ismeretlen, fancsali pofák írtak, dolgoztak valamit, végre bebocsáták a hatalmas császári biztos elé.
Zebulonnak a félelem is segített magát tökéletes, meghunyászkodott lelkipásztorrá maszkírozni; lehúzta a fejét a nyaka közé, midõn a biztos úr ajtaján belépett; a két kezét keblére tette ájtatosan; az egyikben volt egy nagy cilinderkalap, a másikban a filius progidus episztólája, s minthogy Schneiderius termete valamivel alacsonyabb volt Zebulonénál, meghajlítá térdeit, hogy a reverenda lábáig leérjen. S a világért föl nem emelte volna szemeit, midõn nagy ájtatosan elrebegé:
- Bonum mane praecor, domine perillustrissime!
De alig ejtette ki ezt az öt szót, amidõn a kormánybiztos úr hangos hahotára fakadva kiálta fel:
- Szervusz, Zebulon!
A villámcsapás nem lett volna oly rettenetes, mint ez a szó: „szervusz, Zebulon”!
Hõsünk valóban úgy megrettent, hogy ha a reverendába nem támaszkodik, összeroskad.
- Hát téged mi az ördög hord itt ebben a papi ruhában?
Zebulon csak most bámult rá a megszólító kormánybiztosra. Rideghváry Bence volt az.
A fõúr azonban nem vette észre Zebulon bámulását; eléje sietett, megölelte, megrázta kezeit, és megdicsérte.
- No, csakhogy valahára mégis eljutottál hozzám. Derék ember vagy, Zebulon. Megkaptam Szalmástól küldött leveledet. Azóta mindig vártalak. Dicsõ, hogy eljöttél. Ez az álruha mutatja, milyen veszedelmeken kellett idáig eljutnod. Nem marad el hûséges ragaszkodásod jutalma. Az ígért helyet fenntartottam számodra. Azonkívül egy magas küldetésben fogsz részt venni. Nagy emberré foglak tenni, Zebulon, nagy emberré!
Zebulon még mindig úgy érezte magát, mint akit a vízbül húztak ki. Nem talált rá a fejére.
- És most legelébb is jer ide, írd alá ezt az ívet. Ne kérdd, mi az. Csak írd alá! Láthatod, hogy a legelõkelõbb férfiak nevei vannak már ott elõtted aláírva.
Zebulon engedte a tollát menni a papiroson, mint mikor az álmos kocsist viszi a lova tudta nélkül a jól ismert úton.
Az a papír pedig, amelyre felírta akkor a nevét, az volt ama históriai okirat, melyben magyar elõkelõ urak esedeznek a minden oroszok cárjának, hogy kegyeskedjék hazájuk négy fehér folyamának vizét hatalmas seregeivel pirosra festeni.
Most azután Zebulon az elsõ gráciát kérte ki magának, hogy hadd menjen aludni.
És aludt másnap reggelig, mintha ópiumot szítt volna.
S mikor aztán kialudta magát, és fölébredt, akkor kezdte észrevenni, hogy milyen furcsát álmodik õ most ébren.
Hogy került õ most ide, ahova semmi szándéka nem volt jönni, hogy szökött el a másik oldalról, ahol teljes szándéka volt megmaradni; pedig hiszen nem kapták meg Szalmásnál semmi levelét, mert az Rideghvárynak rég átadatott. És hogy mindez milyen furcsa komédia a sorstól.
Még pro superabundanti mikor felöltözött, s elment Rideghváryt meglátogatni, már ott találta nála Szalmást. A furfangos férfiú természetesen megszökött még elsõ éjjel Boksa Gergõ ketrecébõl, s elhordta a vésztörvényszék elõl az irháját. Éppen azzal mulattatá a méltóságos urat, hogy Zebulonnal való találkozását mesélte el neki.
Rideghváry úr kacagott azon nagyon.
Tökéletes tréfának tartotta a dolgot.
Még azt kívánta Zebulontul, hogy azt a vidám történetet majd mondja el az ebéd felett, hogy ugratták õk meg egymást Szalmással.
Hanem Zebulon nagyon komoly maradt e felszólításra, és csak úgy magában mondá a „Babiloni vizek mellett ültünk” zsoltár 6-ik versét:
„Inkább ragadjon az én nyelvem az ínyemhez!”
És attul a gondolattul nagyon komoly ember lett Zebulon.
Amiért aztán még többet nevettek rajta a fõurak.
Akkor éppen nagyon nevetni való idõk jártak.

EGY MAGÁNOS LOVAG
Pesten nagy, méla csend van. Reggel már az idõ, s az utcák még mind üresek. Hetivásár napja, és semmi szekér a vásártéreken. Szép derült nap, és semmi járás-kelés az utcákon. A szokott zsibongás helyett a népes járdákon alig tévedez egy-egy magányos alak, kit a kényszerûség kihajtott, vagy aki a helyzetet nem ismeri. Az utcaszegleteken rövid tartalmú falragaszok vannak, miket az éjjel ragasztottak ki; ha a magányos utcajáró azokból egyet elolvasott, sietteti lépteit, s igyekszik az utcáról eltûnni. Nehéz fenyegetések vannak ama nyomtatott sorokban.
Pest olyan derült arcú város különben. Nincsenek ócska tornyai, vármaradványai, mik elmúlt borús idõkre emlékeztetnének, az utolsó védbástya fala rég házak közé van beépítve; nincsenek ódon kastélyai, mikhez rémmeséket költhetne a népmonda; nincsenek titoktartó kolostorai, mik hideg borzadályt lehelnének falaikból; nincsenek fényes, arisztokratikus palotái; nincs sem Bastille-ja, sem Towere, de nincs Kremlje és Louvre-ja sem; még csak egy nagyobbszerû templom sem kevélyíti arcát. Olyan „otthon”-nak szánt város az egész.
Húsz év elõtti arcáról beszélek. Még akkor nem volt körüle az a száz fekete kémény, mely most mindennap fekete korommal írja fel az égre a földi prózának diadalait; eszében sem élt a múzeum körüli city; a széles Duna-parton hosszan egy, csupa egyenlõ, kétemeletes házakból támadt épületsor mosolygott. Olyan volt az, mint egy szép fiatal hölgynek ajkai közt a ragyogó fogsor. A közeledõ idegent úgy hívogatja az elsõ tekintet.
Mármost azután ennek a fiatal hölgyarcnak csak egy bajuszt kell festeni, hogy szokott imádói se ismerjenek rá, s az idegenek elfussanak tõle.
E fiatal hölgyarcra festett bajusz: egy kanyargó paliszádsor az újépületi laktanyától a Lánchíd-fõig, melyet a császári hadvezér húzatott a városon keresztül. Pest közepén végig egy hegyes cölöpökbül vert palánk, a Dunáig kettõs sorban, a Duna-parton végig egyszerûen; a palánk közeiben lõrések. A Lánchíd-fõnél tágas udvarrá alakul a palánk, mely a mostani Lloyd (akkor nemzeti kaszinó) épületéig terjed. Ez udvarral összekötve, ott, hol a koronázási halom áll most, emelkedik egy tuskó-várad, négyszögû nyílásokkal, mikbõl ágyúk leskelõdnek elõ; ezek a csodaszörnyek, amiknek tátongó nyílása egyszerre száj és végûr.
E tuskó-várad által a Duna-sor egy zsákutcává lett, mely középett el van zárva. A Lánchídon nem jár a polgári közönség. A budai oldalon pedig, hol most az alagútszáda nyílik, a Lánchíd egész szélében van kiszegezve tizenkét gátlöveg, mint egy lefektetett orgona, mely egy jelszóra végigsöpörheti az egész Lánchidat.
Azok a falragaszok, mik korán reggel ott támadtak az utcaszögleteken, azt jelentik a lakosságnak, hogy akik a mai napon a város utcáin ácsorogni fognak, vagy akik a paliszádvonalra nézõ ablakokban találják magukat mutogatni, a kíváncsiságból származható személyes veszedelmek esélyeit maguknak tulajdonítsák.
Azért mégis akadtak kíváncsiak, kik leeresztett ablakfüggönyök mögül egy-egy pillantást vetettek a palánksorozat mögé, s megpillanták a szakadatlanul vonuló szuronysort, mely mint egy tüskés hátú óriáskígyó tekergett szûk korlátai közt végig a paliszádsor mögött, a Lánchídon át Budára, dobszó, trombitahang nélkül. De még aki lenézni nem mert is a fenyegetõ misztériumra, hallhatá egész éjjel azt a szakadatlan zörejt, mely megrázta a házak talapzatait, s az alvókat felkölté ágyaikból, a nehéz lövegek gördülését a kövezeten. Másfelõl a hajóhídon, melynek hídfõje a mostani Deák utcával volt szemben, lovascsapatok, társzekerek hosszú sora nyomakodott egymás sarkában, mint akinek nagy sietsége van.
Szorongva kérdezé mindenki: mi történik mai nap?
Amint az utolsó lovascsapat áthaladt a hajóhídon, egyszerre kigyulladt annak a budai partot érõ vége. Nyugoti szél fútt, a híd kátrányos szalmával volt meghordva; öt perc alatt lángba borult az egész, s lobogott egyik parttól a másikig. A kék Duna, mint egy vonagló óriáskígyó, derekán tûzövvel átszorítva.
Most azután tudta mindenki, hogy mi történik.
A császári hadvezér elégeti a háta mögött a hidat.
A „háta mögött”? A büszke fõúr, ki elõtt csak a bárónál kezdõdik az ember - a kevély államférfi, ki egy egész nemzettel, mely békejobbját nyújtá felé, még egyezkedni sem akart; az elbízott hadvezér, ki négy hó elõtt sipkáját a budai királyi lak asztalához vágva mondá: „Eccoce! Finita la commedia!”, és most elégeti a hidat a háta mögött; az eltaszított békejobb elõl futva, melyet önmaga kényszerített a kardmarkolathoz nyúlni.
Hát a háta mögött mi jön?
Ugyanakkor, midõn a lángoló hajóhíd tûzöve átölelte a kék folyamot, a Kerepesi úton egy magányos lovag vágtat be a városba.
Egyetlenegy huszár.
Öltözetérõl ítélve fõtiszt lehet. Jó telivér paripán ül, kardját ki sem húzta; pisztolyai nyeregkápájában pihennek.
Egyedül vágtat végig a hosszú, téres utcán.
Messze elmaradva mögötte üget egy kis huszárcsapat, vakmerõ vezetõjét szemmel is alig éri be.
A vágtató, magányos lovag paripadobajára kitekintenek a lakosok az ablakon. És akkor - mintegy varázsütésre - egy gondolat, egy pillanat alatt megváltozik az egész város arca.
Az elsõ huszár nyargal a városon végig!
S amint végignyargal, felhangzik nyomában az a visszagondolhatatlan, leírhatatlan kiáltás, amit csak akkor fog még egyszer hallani Isten, mikor az arkangyal trombitája azt fogja harsogni: „feltámadás!”; mikor az újraébredõk miriádjai lerázzák magukról a földet, amely alatt átszunnyadták a századok rémálmait, mikor a gyöngéknek erejük villámmá nõ, s az erõsek hatalma füstté oszlik; mikor lelke támad minden rögnek, s a föld egész felszíne egy élõ tömeggé válik, melybõl egy csillagokig ható zengés harsogja az egyik saroktól a másikig: „Hozsánna! Hozsánna!”
Ilyen kiáltás volt az.
Egy rettenetes „éljen”-ordítás, mely kezdõdött a Kerepesi úton, s végighangzott az indóházig, hosszan az egész Dunasoron végig, be a legszûkebb utcák mélyébe, s mentül tovább, annál magasabbra emelkedett fel, fel a szent õrjöngés eget rázó riadaláig; százezernyi, börtönbõl kiszabadult rabnak frenetikus démon-kardala volt az! A rab titánok üdvordítása volt az, kiknek sikerült ledobni melleikrõl a Péliont és az Osszát!
Mint a feltámadás napján, mikor a sírok felvetik halottaikat, mikor minden rög megelevenül, egyszerre megtelt néptömeggel minden utca: õrjöngõ, gyönyörtül ittas, tomboló néptömeggel. Agg, gyermek, férfi, nõ, úr, napszámos, zsidó, keresztény, ismerõs, ismeretlen ölelte, csókolta egymást, zokogott, kacagott, kérdezett, válaszolt, éljenzett, kiáltozta tele torokbul, tele szívbül a haza szent nevét. Minden ablak egyszerre felnyílt; minden ablak tele lett mosolygó angyalfõkkel, örömükben könnyhullató, fájdalmukban nevetõ hölgyarcokkal. Koszorúnak lett fonva az üvegházak minden virága, s a koszorúk, a virágok lehajigálva a huszárok lovainak lábaihoz.
A legelsõ huszárok lovainak lábaihoz, kik Pest utcáin végigrobogtak!
Hogy elhalmozták azokat koszorúkkal! A virágfüzértõl nem látszott ló és lovas. Hogy omlottak le elõttük térdre, arcra, magas rangú, csodaszépségû úrhölgyek, mint szentek, mint megváltók elõtt! Magas rangú, csodaszépségû úrhölgyek - oda, az utca porába, és csókolták a közhuszár barnult kezét!
És egyszerre, egy villanyütésre kint lengett minden házon a nemzetiszín lobogó; a gyönyörû piros-fehér-zöld jelvények a nemzeti címerekkel, miket dugdosni, titokban tartani kellett eddig, miket a nõk testeiken viseltek eddig, miket halálveszedelem volt rejtegetni; most egyszerre megjelentek: hosszú, szélben úszó lobogók s apró repkedõ zászlócskák, ablakokban, erkélyeken, háztetõk, padlások nyiladékaiban, toronytetõkön! Egy város, mely egy varázsszóra pillangószárnyakat kapott, s örömében az égbe akar repülni velük!
Ki vette volna akkor észre, hogy ez örömragyogás felett egy szemfödelet szõ sötét füstfellegbõl valami ellenséges szellem titkos keze.
A lángoló hajóhíd füstje terjeng a menyegzõjét ülõ ifjú város pántlikás feje felett, mint baljóslatú gyászfátyol.
A magányos lovag, ki elõrenyargalt az üdvrivalló tömeg diadalzaját mindenütt megelõzve, a Hatvani utcán átvágtatott, s azután bekanyarodott egyik mellékutcába.
Ott elkezdett lassabban léptetni, s egy házszámot keresett.
Mikor rátalált a keresett számra, leszállt lovárul, s azt bevezeté maga után a ház nyitott kapuján az udvarra.
A lódobajra és sarkantyúpengésre kidugta a borzas fejét egy alacsony, üveges ajtón valami házmester-féle egyéniség.
Csizmadia volt - valószínûleg.
- Jó napot! - mondta a lovag.
A házmester részérõl az volt rá a fogadjisten, hogy ajtóstul együtt kibukott az udvarra; elõször megrohanta a tisztet, annak elkapta az egyik kezét, azt megcsókolta; a tiszt visszarántotta a kezét; akkor megcsókolta a kardbojtját; a tiszt azt sem engedte sokáig; akkor átnyalábolta a lova fejét, s annak csókolta meg az orrát. Azután nekiiramodott, hogy majd kiszalad az utcára, s miután a tiszt által e futamodásban, gallérjánál megragadtatván, tényleg akadályozva lõn, csak az udvart lármázhatta fel e kiáltással: „Itt a huszárok! Itt a magyarok!”
- Ugyan, polgártárs, ne ordítson oly bomlottul! - csitítá õt a fõtiszt.
- De hát hogyan jött ide nagyságod, fölséged, szentséged, generális úr, feldmarsal úr?! Szent Mihály arkangyal úr! Hogyan jöhetett ide?
- No, azt majd elmesélem máskor. Hanem most elébb utasítson engem valakihez, akinek e házban kell lakni, s akivel én még ez órában akarok beszélni.
- Elébb a szentséges szent nevét mondja meg nekem az úr, hadd tudjam, kit látok élõ szemeimmel.
- Jól van, öreg. Megmondom. Baradlay Richárdnak hínak. Ha kedve telik benne, akár idekvártélyozom magamat. Hanem elébb utasítson el szaporán.
- Ó, istenem, milyen szép ember! Egy ilyen huszár! Azzal a nemzeti kardkötõvel! Már hogy tudott a feleségem meghalni ezelõtt egy héttel, hogy nem tudja ezt látni! Hogy nem hívhatom õt haza, hogy ezt látná! Nem akart addig meghalni, míg egy huszárt nem lát ismét az utcán végignyargalni.
Richárdnak már csak végig kellett várni, hogy hadd sírja ki magát kedvére a jó ember.
Végre aztán nagy zokogás közt csak rátért a házmester:
- Hát mi tetszik?
- Én egy asszonyságot keresek, kinek itt van a szállása. Bizonyos Bajcsikné asszony.
- Ó, tudom, tudom. Itt van biz annak a szállása. Itt van. Ugyan, nem szabad ennek a szép paripának egy kis kávés kalácsot adnom?
- Hagyjon fel a paripámról való gondoskodással, édes földim. Hanyadik ajtó azon asszonyságé?
- A 21-ik a második emeletben, szolgálatjára. Szabad lesz addig ennek a dicsõ paripának a kantárját tartanom?
Richárd mosolygott e hazafiúi eksztázison, s miután lóháton csakugyan nem szándékozott fölmenni a második emeletre, rábízta a kantárszárát a házmesterre, ki is a kedvezõ alkalmat felhasználva, azalatt, míg Richárd fölment a 21-ik ajtóig, benyúlt a szobája ablakán, kivette onnan félbehagyott reggelijét, a kávésbögrét és a kuglófot, s nagy gyönyörködéssel mártogatott falatot falat után a kávéba, s rakta egyenkint a tenyerébe, onnan meg a ló szájába, s úgy örült neki, hogy az azt kegyeskedik megenni.
Egyszer aztán Richárd lekiált rá a második emelet folyosójárul:
- De tán nincs itthon az asszonyság? Senki sem jõ felnyitni az ajtót.
A házmester az udvarról válaszolt:
- Hja, biz az asszonyság nincsen idehaza.
- Hát valami cselédje nincs itt?
- Senki sincsen idehaza.
- Ejnye, polgártárs! Ezt megmondhatta volna odalenn is. Ne másztam volna fel az emeletre!
A jámbor furfangosan nevetett. Hiszen csak azt a szép lovat akarta megreggeliztetni.
Mikor aztán Richárd megint leszállt az udvarra, a világért sem veszekedett a bohó öreggel a megjáratásért. Minden tréfát fel szokott venni és mindenkitõl. Az oroszlán nem használja a körmeit vakarózásra, mint a kutya.
- Hát mikor jön haza ez az asszonyság?
- Bizony nem tudom!
- Azt sem tudja, hogy hol van? Hol találkozhatnám vele?
Az egzaltált hazafi ég felé emelé keserves szemeit.
- Ó, bár találkozhatnék vele az excellenciás úr még ma, még ez órában; bár nyithatná be, bár rúghatná be sarokkal, bár üthetné be buzogánnyal azt az ajtót, amelyen belül az az asszonyság most lakik!
- Mi a patvar! Hát hol lakik?
- Budán. A kazamatában.
- S mért lakik ott?
- Azért, mert oda van bezárva. Egy éjjel érte jöttek, elfogták; azt mondták, hogy a mieinkkel cimborál, hogy azoknak szállít hadiszekeret meg tudósításokat. Igaz, hogy sokat járt Debrecenbe. Aztán elfogták cselédestül együtt, s átvitték Budára. Többször vittem oda utána holmit; de hozzá nem eresztettek soha. Ott van a Nr. 1-ben a Fehérvári-kapu mellett.
Richárd bosszúsan csapott kardja végével a földre. Amiért annyira sietett, amiért elõrevágtatott az ellenségtõl elhagyott város közepébe, az nem a dicsszomj volt, nem a vágy a felszabadult város elsõ örömriadalától megittasodhatni, hanem egy szent fogadás, melyet egy kardja által lefektetett bajtársnak, egy vitéz ellenfélnek halállal küzdõ kezébe tett le.
„Nem fog gyermeked sírása felkölteni ott lenn!”
E fogadás, ez ígéret sarkantyúzta lelkét mindazon nap óta; a türelmetlenség ingerült mérgével vezette naprul napra lovasait az ütközetbe, mely mindennap megújult Pest rónáin, hogy mindennap félbeszakadjon a sorompók elõtt. Csak álharcok voltak azok a fõhadsereg elvonulásának álcázására, mely ezalatt Komárom felszabadítására sietett.
És most, midõn azt hitte, hogy már célhoz ért, azt kell hallania, hogy éppen olyan messze van az, mint a pokol; ha akarja, odajuthat, de csak elkárhozva.
Akit keres, akitõl meg kell tudnia Palvicz Ottó gyermekének hollétét, az Budán van, a várban elfogva, börtönre vetve.
Ez a szerencsétlen némber bújósdit játszik a sorssal. Mikor Palvicz kereste, akkor a magyar tábor vonalán belül volt csak található, s midõn Baradlay keresi, az osztrák várfogságban ül.
Kívüle pedig a gyermekrõl senki sem tud semmit.
Az ilyen lények történetét nem szokták sok embernek elbeszélni.

PÁRHARC MENNYKÖVEKKEL
Folyton hangzik és fog hangzani, míg a világon magyar lesz, az örök szemrehányás: miért volt Budát ostromolni?
De hát lehetett-e másként tenni?
Kérdezzétek meg, miért vágták le a karthágói asszonyok hosszú aranysárga fürtjeiket kézíjaknak, miért temetkeztek a puni szép hajadonok a Dagon temploma romjai alá.
Kérdezzétek meg, miért sírt Izrael népe az asszír világcsodák közül, Szemiramisz függõkertjeibõl szent városa romjaihoz vissza.
Kérdezzétek meg, miért tódult fél századon át kétmillió harcos szárazon és tengeren, ezernyi ezer mérföldnyire, egy kereszttel mellén, egy vassal a kezében, Jeruzsálem városát visszavívni.
Kérdezzétek meg, miért gyújtotta fel õsvárosát, Moszkvát, a barbár honszeretet a diadalmas ellenség feje fölött.
Kérdezzétek meg, miért hullott ki egy nagy Napóleon kezébõl a kard, fejérõl le a korona, midõn Párizst ellenségtõl elfoglalva találta maga elõtt.
És kérdezzétek meg, miért indulnak újra meg újra Itália vénei és gyermekei a szélrózsa minden irányából a hét halom városa felé, meghalni vagy gyõzni. Miért háborítják fel újra a békéért reszketõ fél világ nyugalmát ez õrjöngõ kiáltással: „Roma o morte!”
S amit fog felelni a világtörténet ítélõszéke e kérdésekre, azt feleljétek azoknak, akik kérdezik mitõlünk: miért volt Buda várát ostromolnunk?
Lehet, hogy a történelem areopágja elítél minket is, mint amazokat; de a költészet ítélõbírái fel fognak menteni bennünket, és szavaik igazat adnak nekünk, Dávid királytól Hugo Victorig: „Nem lehetett másképp; így kellett annak jönni!” S az igazság, mit a költõ mond, örök igazság!
Ami volt a puni népnek Karthágó, az Izraelnek Jeruzsálem, a keresztyén világnak a Szentföld, a franciáknak Párizs, az orosznak Moszkva, az olasznak Róma - az volt minekünk Budavár.
Hazánknak lüktetõ szíve...
Egy ideális, nagy édesanyának látható arca...
A törvényes szülöttnek apja becsületes neve...
Lehetett-e nem érezni e szívnek lázlüktetését?
Lehetett-e nem keseregni ez arc gyásza miatt?
Lehetett-e tûrni e név kigúnyolását?
Sokszor hallottam hidegvérû, nyugodt kedélyû, higgadt, tisztes férfiaktól, kik bizony meggondolják, amit tesznek, ilyen szókat: „Ha engem valaki arcul ütne, azt én kihívnám; vagy megölne, vagy megölném; ha sebet kapnánk, felgyógyulnánk, újra vívni mennénk, azt én késsel, hurokkal, ököllel ölném, szúrnám, fojtogatnám, víz fenekére magammal lerántnám; együtt egy csillagon ketten nem maradnánk.
No, hát - ilyen arculütés volt nekünk Budavára.
Lássuk tehát, ha egyszer a titánok is kezükbe kaphatják a mennyköveket, nem Jupiter kerül-e alul?
Tíz nap múlt el azóta, hogy a legelsõ huszárcsapat Pest utcáin végigrobogott; tíz tantaluszi kín napja! Egy egész nemzet éhezte minden kövét Budavárának, s az ott állt szemei elõtt, egy kicsiny, nyomorult fészek, mely magát védeni nem képes, de rombolni, bosszút állani tehetõs. Egy éjszakára való játék az újabb kor hadászatának, s mégis egy századra való pusztulás a gyõztesnek.
Budavárának minden udvarába belátni a körüle fekvõ hegyormokról. Úgy olvasott benne, mint a nyitott könyvben, a megszálló ellenség. Ócska téglafal minden védõmûve, minden elõvéd nélkül. Vize nincs, egyetlen vízvezetéke a Duna-parton áll; ha azt lerontja az ostromló, a várõrséget másnap kiûzi a várból a szomj.
És miben volt hát Budavár csodaereje? Abban, hogy lábainál terül Pest.
Az ostromlott sereg, minden golyójáért az ostromlónak, Pestet árasztja el tûzgolyóival.
Emberi szíven túljáró eszme! Egy megtámadott a támadónak azt mondja: „Ha te ellenem kihúzod kardodat, én az enyimmel leányod, nõd, bölcsõben fekvõ gyermeked szívét szúrom keresztül.”
És úgy tett.
Tizednapra Pest elhagyása után robogott egy huszárszakasz Buda Víziváros fõutcáján végig. A Bomba téren állt egy császári gyalogcsapat két ágyúval. Mikor a huszárok lõtávolba értek, a két ágyú egyszerre kartácslövéssel üdvözölte õket. A kartácsgolyók a házak falain pattogtak végig; a kávéház elõtt egy csoport kíváncsi vendég nézte a halálos játékot, azoknak a fejeik felett süvöltöttek el a golyók; egy azok közül a kávéház márványküszöbérõl visszapattant, s a szekrénye mellett ülõ pénztárnoknét, egy fiatal, tizennyolc éves leányt, ölte meg.
A huszárszakasz visszavonult a Császárfürdõ felé, a császári gyalogság ágyúival együtt hátrahúzta magát a vízi védmûvek torlaszai mögé. Csak három huszár ügetett nyomukban egész a sorompóig, mely nehéz gerendákbul volt összeróva. Ott a puskagolyók fütyülése mellett körülnézték a védmûveket, s azután csendesen visszaügettek. Egyiknek elsiklott a lova a sima járdán, és elfutott; azt a kávéház elõtt álló polgárok fogták el.
Fél egy órakor, szép verõfényes májusi délben jött tömeges rohammal az elsõ honvédcsapat Buda torlaszai ellen. A tizedik zászlóalj volt az. A tisztek a hadoszlop élén mind.
A vár bástyáiról tizenkét fontosokkal lõtték õket; a fegyvertár elõtti mozsarak bombákat hánytak közéjük; a palánkokból folytonos puskatüzelés fogadta jöttüket; de mindaz nem tartóztatá fel; elõretörtek.
Ekkor hirtelen kétfelé nyíltak a sorompó tömör kapui, s az ott elrejtett ágyúkból pusztító kartácstüzelés üdvözlé a rohanó zászlóaljat.
Az ostromló hadoszlop szét lett törve e gyilkos lövéstõl; az ostromlók egy része a házakba futott fel, s azoknak ablakaiból folytatá a tüzelést a paliszádok ellen, más része menekült a tartalék felé; az volt a 33-ik zászlóalj.
Most ez a zászlóalj indult rohamra.
Minden bástyáról ontották a tüzet ellene. A zászlóalj haladt elõre, a sorompó felé.
Pedig õket is azon sors várta, ami a másik zászlóaljat a kapu elõtt.
Ekkor egy magyar tüzértiszt a Duna-part alatt két ágyúval merészen elõrehatolva, egyszerre elkezdé a közelbõl lövetni a sorompót.
A telegolyók recsegve szaggatták ki sarkaiból a nehéz kapukat. A kapuk mögött rejtve volt üteg leálcázva, fedetlenül maradt az oldaltámadás elõtt, a védõ csapatok menekültek ágyúikkal a váratlan kereszttûz elõl, a közeledõ zászlóalj „éljen!”-rivallással rohant szuronyszegezve a paliszádoknak; a szétzilált 10-ik zászlóalj újra sorakozva tódult elé a sikátoron át, s azon pillanatban, midõn az egész palánkvonal meg volt támadva, két elõretolt röppentyûtelep elkezdte gyújtó lövegeit a vízvezeték épülete felé röpíteni.
Csak egy óranegyed még! Csak egy rövid küzdelem erõfeszítése! És ha el nem foglalhatja is egy merész rohammal az elsõ hévben a támadó csapat a vízi védmûveket, de idõt nyer a röppentyûtelepnek a vízvezeték lerombolására; s ha az nincs többé, ha annak a vízhajtó gépe tehetetlenné lett, akkor vége a további védelemnek.
Ekkor érkezik a magyar fõhadvezértõl a parancs, hogy a küzdelmet rögtön meg kell szüntetni mindenütt.
A gyors kézcsapás esélye ezzel el lett dobva.
Miért kellett a küzdelmet abbahagyni?
Azért, hogy a két hadvezér elébb egypár levelet válthasson egymással. Hogy két jó katona bebizonyíthassa azt, hogy milyen rossz rétor.
Ami a bombastílust illeti, az két század alatt bizony semmit sem javult.
Lothringeni Károly éppen úgy biztatta Abdurrahmant, hogy ha Budát fel nem adja, minden várõrségével együtt „keresztülugratja a kardján”, mint Görgey Henczit.
Válaszul Abdurrahman száz fogoly keresztény fejét tûzette ki kopjahegyre a bástyafalakon. Henczi válaszul beleágyúzott a pesti védtelen népbe.
Hiszen tehette, mert hatalma volt rá; de csak ne mentette volna magát érte.
Mondta volna azt, hogy: „Amit tettem, megtettem: azért, mert a ti örömrivalgástok odaát engemet felháborít; azért, hogy sebet üssek a ti népetek szívén, mely évtizedekig be nem gyógyul; azért, mert gyûlöllek benneteket; azért, hogy vérnyomokat támasszak országotok szent városaiban, amik fel nem száradnak, amíg Isten angyalokat nem küld le hozzátok, kik azokat lábnyomaikkal elfedezzék”.
De azzal menteni magát, hogy Pest polgárai a Duna-partról átlõttek Budára!
Ha Herostrat azt hagyta volna magáról, hogy õ csak szúnyogokat akart kifüstölni Diana templomából!
Ama várparancsnok maga nem ismerte emberfeletti nagyságát. Õ, ki mindennap arculcsapásokat mert osztogatni egy fellázadt óriásnak, az apokalipszis tûzokádó csodájának, mely õt bizonyosan össze fogja tépni; ki egy feje felett függõ nemzetnek lába alatt heverõ legdrágább kincsét, imádott ifjú fõvárosát az ostrom viharai alatt össze merte gázolni: még apró mentségeket benevolizál e tettének!
Hiszen ez vagy hõstett volt, vagy gonosztett.
Ha hõstett, nincs szüksége mentségre; ha gonosztett, nincs számára mentség.
Ha babér, hervadhatatlan; ha bélyeg letörülhetetlen. Nincs azt miért takargatni.
Hiszen hogyne lett volna nézõközönsége ez olimpiai játéknak? Alig ötszáz lépésnyi folyam választja el a pesti partot a budaitól. Itt a parterre, amott a színpad. Egy harcjáték, melyben igazi vér foly, melyben igazi hõsök szerepelnek, s a tûzi pompa: várégés, bombahullás.
S hogy lehetne azt képzelni, hogy egy ily harci drámának nézõközönsége néma legyen, fel ne rivalljon, midõn egy-egy új ágyút lát megjelenni a Gellérthegyen, mely a másik percben már lobbanik, s perc múlva bomlik a fegyveres had a falon, hová a golyó leesett.
Amilyen hosszú a Duna-part a Margitszigettõl a Ludoviceumig, oly hosszan lepte el azt a város népe, s oly hosszan zengett végig a harc alatt a buzdító rivallás!
Egyszer aztán azt mondta a várfok: „Csitt!”
Richárd csakugyan oda szállásolta magát, ahol a házmester olyan jól fogadta. Örült, akihez vendégül szállt.
Mikor május 4-én az elsõ ágyúszó megzendült, Mihály mester otthagyta a házmesteri szobát; vigyázzon a házra, aki akar, s nyargalt kifelé. A kapuban összeütközött Richárddal, ki hadifõnökéhez sietett.
- Hová oly futvást, polgártárs? - kérdezé Richárd a csizmadiát.
- Az ostromot nézni.
- Vigyázzon magára, mert meglövik a lábát.
- Nem jön a golyóbis keresztül a vízen! - biztatá magát Mihály mester.
- No, azt még nem tudtam.
- De én tudom. Annak fizikai okai vannak. Annak az oka a „vis attractionis”, mely a víznél igen nagy. Jártam én iskolába!
Két óra múlva aztán Richárd megint találkozott Mihály mesterrel; akkor már tele volt az utca szaladó néppel; Mihály mester lélegzete is el volt egy kicsit fulladva.
Nem húzta magához a nagy víz a golyót. Kilenc embert lõttek meg a bámuló nép közül a várfokrul.
Akkor aztán eltisztult a nézõközönség a parterre-rõl; hanem ahelyett fölvette magát a páholyokba. Most már az ablakokbul nézték a harcjátékot. Hitték, hogy a golyó nem tör át a falon. És gyönyörködtek.
Egyszer aztán a várfok azt mondta: „reszkess!”
És elkezdett bombákat, röppentyûket hajigálni a szomszéd városra.
A tiszta esti égen, mint hulló meteorok ívlettek végig a tûzfarkú bombák, az emberi harag mennydörgését hirdetve szétpukkanásukban. A nép ott állt a kapukban, és háromszáztizenhat dördülést számlált meg a feje fölött.
Ez még nem volt büntetés, nem bosszú, csak intés.
A bombák nem gyújtottak. Hanem annyit tudattak a néppel, hogy az égboltozatról való fogalom csak mese; nem firmamentum az; nem takarja az be a halandók fejeit, ártót, ártatlant - senkit.
Még egy nagy ereje volt a gyönge Budavárnak. Az, hogy megtámadója gyöngébbnek hitte, mint amilyen.
Azt hitte, hogy egy ijesztéssel beveheti azt.
S csak aztán vette észre, hogy nem bombaszt kell ide, hanem bomba.
Az elsõ rohamnál huszonnyolc löveggel támadta meg az ostromló a várat, mire a vár kilencvenkét löveggel felelt. Az ostromló ágyúi csatalövegek voltak, hat és tizenkét fontosok; a várbelieké pedig raklövegek, 24 fontosok. Az ostromló hétfontos haubicokat hajigált, s az ostromlott hatvanfontos bombákat szórt vissza értük.
Az ostromlónak a spártai anya jelszavát kellett kalapja mellé tûzni: „Ha rövid a kardod, toldd meg egy lépéssel!”
Olyan közel kellett mennie ellenfeléhez, hogy apró ágyúival felelhessen neki.
És ez apró lövegekkel kényszeríté a „Kis-Svábhegyrõl” a IV. körönd védütegeit visszavonulni; a Kálvária-hegyrõl a sáncvédõ gyalogságot a kaszárnyákba visszaûzte, s tudta a Gellérthegyrõl a fõõrhelyet s a nádori raktárt felgyújtani és földig égetni.
Erre hangzott az a nagy üdvriadal a pesti Duna-partról. Ezt torolta meg a kétórai bombázás a várfokrul.
Ezellen nem volt segítség.
Ez volt az elsõ arculütés. Az ostromló érezte azt, pirult, és fogait csikorgatta. Egyetlenegy ostromágyúja sem volt.
A másnapi haditanácsban ki lett mondva, hogy Budavár nem fészek, hanem erõsség, mely szabályszerû megszállást, ostromot és megvívást követel. Komáromból kell hozatni ostromlövegeket. Míg azok megérkeznek, éjente lehet az ostromtelepeket építeni és az építés álcázására mindennap álrohamokat rendezni!
Az álroham a legkeményebb próbaköve a katonának. Elõrehatolni csak azért, hogy visszavonuljon; harcolni csak azért, hogy sebet adjon, sebet kapjon; háborút viselni azért, hogy teljék az idõ.
Egy ilyen türelemfárasztó napon azt mondá Richárd Mihály mesternek:
- Polgártárs! Volna-e kedve kétszáz forintot megérdemelni?
- Érdeme válogatja! - felelt a mester bölcsen.
- A szolgálat abból állna, hogy be kellene jutni a várba, s tudósítást hozni az ottani állapotokról. Ön azt állította, hogy ottan járatos.
- Meg is teszem bizonnyal! - felelt Mihály mester. - Hanem azért nem kell nekem kétszáz forint, mert én azt megteszem barátságbul.
Richárd elfogadta a barátságos kézszorítást.
- De hogyan jut ön be, polgártárs? Mert ezt okosan kell ám elintézni.
- Igen egyszerû az. Hidegkúti ismerõs parasztokkal, pórgúnyába öltözve, hetivásár alkalmával becsúszok a várba. Minden szerdán, szombaton járnak azok oda, tojással, zöldséggel, vajjal. Azok közé én is elvegyülök.
- Jól van! A fõdolog, amit meg kellene tudni, hogy milyen hangulat van a várõrség közt.
- Tessék azt rám bízni. Mindent kitanulok.
- Tud-e ön olaszul?
- Soha a nagyapám se. Hanem azért kiveszem én azokbul, amit kell.
- Azután még egyet. Attul a bizonyos asszonytul, akit ott fönn fogva tartanak, két szót kellene megtudni. Azt, hogy hol és kinél van az a gyermek, ki õrá volt bízva, akinek Károly a keresztneve, s akinek a nyakában egy kettétört rézpénz van ismertetõjelül akasztva.
- Ahán! Fõuram is azt keresi? A másik részrõl is tudakozódott azon gyermek után egy vasas tiszt úr. Nem tudom, él-e még.
- Éppen azért keresem én azt a gyermeket, mert az a tiszt meghalt.
- Jó, uram. Megtudom. Az a másik tiszt ezer forinttal kínált, ha elmegyek Bajcsikné után Debrecenbe, s megtudom, hol az a fiú. Nem tettem meg. Fõuramnak megteszem ingyen. Fölkeresem Bajcsiknét a kazamatában.
A legközelebbi szerdán beszökött Mihály mester, sváb pórnak öltözve, a várba. Vissza is jött szerencsésen.
Richárd türelmetlenül várta már az érkezõt. Meg is ölelte, mikor visszakerült.
- Mindenütt voltam. Mindent láttam. Lássuk legelébb az ország dolgát. A várban nem szenvednek szükséget, mert drágaság nincs. A polgárok még nem kívánkoznak ki a várbul. A tüzérek legjobban vásárolnak minden csemegét; azokat jól jutalmazzák. A várkapuk homokzsákokkal vannak berakva a Vízi-kaput kivéve; az szabad. A Halászbástyán vadászárkokat húztak a katonák számára.
- Milyenek a tüzérek?
- Kevélyek.
- Hát a német sorgyalogok?
- Jókedvûek.
- És a horvátok?
- Haragosak.
- És az olaszok?
- Se hideg, se meleg.
- Nem mutatják, hogy csüggednének, vagy hogy szítanának hozzánk?
- Nem.
- Hát az olasz katonák hangulatát hogyan tanulta ki, polgártárs?
- Igen alaposan. Mikor a piacon hagymát, burgonyát vásárolnak, s azt zsebkendõbe töltetik, mindeniknek tarka zsebkendõje van.
- S ez a zsebkendõ az ön tanulmányának az alapja.
- Mégpedig hiteles. Ha arra gondolnának, hogy a várat fel fogják adni, mindenik fehér zsebkendõt hordana magával. Ha egyszer szorulni fog a kapca, akkor az utolsó órában számíthatunk rájuk. Addig nem. Ha az ostromhágcsóink a falnál lesznek, akkor kezet nyújtanak, hogy felsegítsenek rajtuk, addig azonban lõni fognak bennünket. Ó, én ismerem õket. Az olasz heves vérû szeretõ, de hidegvérû jó barát.
- Hát Bajcsiknéval beszélhetett-e?
- Nem juthattam hozzá. Most már a börtönbül is kivitték, mert megbetegedett, s átszállították a kórházba a cselédjével együtt, ki szintén beteg.
- Mi betegsége van?
- A tífusz.
Richárd megrettent. Ez hamar elbánó úr!
- Ez a két ellenség: a tífusz meg a kolera ostromolja most belülrõl a várbelieket. A halottakat egy bástyaboltozatba rakják el, mert nincs temetkezési helyük.
- És így nem tudott ön ez asszonnyal szólni?
- Csak félig. Én megtettem hozzá a kérdést, de nem kaptam meg tõle a választ. Azt bizonyosan mondhatom, hogy azt a cédulát, amit én írtam hozzá, megkapta; de a válaszért hiába ácsorogtam a kórházajtó elõtt. Mikor aztán a többi parasztokat kiküldték a várból, nekem is mennem kellett. A jövõ heti vásárban ismét felmegyek, s többet tudok meg.
Kínos dolog lehet olyan embereknek, kik sarkantyút viselnek a lábukon és sarkantyút a szívükben, várat ostromolni. Állni napokig, hetekig egy ostoba fal elõtt, melyrõl az ellenfél nyelvét öltögeti rájuk.
Az ostrom harmadik napján már az ostromlók kilenctized részének elfogyott a türelme. Rohanni akartak minden oldalról a kapuknak. Égett arcuk a szégyentül, szívük a haragtul. A haditanácsban is ily túlnyomó volt ez izgatottság.
- Rohamra! - sürgeték a vezért.
Heves jelenetek fejlõdtek ki. Legjobb barátok hasonlottak meg egymással. Elnevezték egymást „hidegvérû”, „melegvérû” pártnak.
Így találkozott egymással szemközt a haditanácsban a két Baradlay testvér. Ödön természetesen a hidegvérû párthoz tartozott, Richárd a melegvérûhöz.
Úgy összevesztek az ostrom negyedik napján tartott ülésben, mint két valóságos ellenség. Mintha mind a két testvér egymást tûzte volna ki ellenvetései, cáfolatai céltáblájának.
És ez volt az egésznek hû képe. Testvér testvér ellen. És miben? Abban, hogy õ szereti jobban a hazát, hogy õ a bátrabb, hogy õ találta el a helyesebb utat. S azért úgy tudtak egymás ellen keseregni!
- Be kell fejeznünk az ostromot! - monda Richárd, miután a szétágazó vélemények egymást le nem küzdhették.
- Én azt mondom, hozzá kell kezdenünk! - veté ellene Ödön.
- Egyszerre minden oldalról támadjunk rohamra.
- De csak három oldal van nyitva, a negyediket elzárja Pest.
- Pest felõl is támadhatunk. A Dunán keresztül ütegeinkkel szétrombolhatjuk a vízvezetéket, kinyithatjuk az utat a vízivárosi rohamra.
- Csakhogy azalatt a vár ágyúi porrá lõhetik Pestet.
- Mit nekünk Pest! Most tizenegy éve sárrá döntötte a vízár! Újra felépítettük. Égjen hamuvá ma; tíz év múlva szebb lesz, mint volt. Itt most egy megnyert hét egy örökkévalóság; egy egész világ, amiben Pest csak egy atom. Ha egy hónapot elvesztünk a rendes ostromlással, elvesztettük az egész hadjáratot. Égjen el ötvenmilliónyi vagyonunk, hulljon el ötezer emberünk, de Budát el kell foglalnunk negyvennyolc óra alatt.
- S mit nyerünk ötvenmillió és ötezer ember áldozatával?
- Azt, hogy a keleti oldalrul is ostromolhatunk.
- A meredek várhegyen fel?
- Azon fel. Már elõterjesztettem a haditanács szakértõinek, amit e tárgyban kifürkésznem sikerült. A királyi lakkal szemben vonul le egész a Dunáig egy föld alatti csatorna, még török építés, azon fel lehet vonulni az ostrom alatt egy csapatnak; a nyílás a Sándor-házba vezet. A Bécsi-kapu és Vízi-kapu között van egy fedett lépcsõ, melyen egy elszánt válogatott ostromcsapat eljut a kis kapuig, s azt egy petárdával bedöntheti. A várkert fái alatt a déli rondella alatti kertészlak könnyen elfoglalható. A IV. és V. számú rondellák közötti courtine fala alá két vár alatti pince mélyed be, mely még tovább ásható, s lõporral megtöltve, a fölötte levõ fallal együtt a légbe röpíthetõ. Azalatt körös-körül minden oldalon lábtókon megrohanjuk a bástyákat, s valamelyik oldalon csak ráakadunk az olasz ezredre, mely nem fog komolyan küzdeni, ha azt látja, hogy mi komolyan támadunk.
Ödön felelt neki.
- Én is tanulmányoztam mindezt, és tudom bizonyosan, hogy a föld alatti csatorna felyül be van temetve. Azonkívül minden kapu, a vízivárosit kivéve, homokzsákokkal van eltorlaszolva a boltozatig. A fedett lépcsõbõl nyolcvanhat hágcsót kiszedtek. A várkerti köröndig három mellvédet kell megmászni. Az említett pincék tízölnyi távolban vannak végeikkel a várfaltól; tehát legalább tizenöt ölet kellene még tovább fúrnunk a syenit-sziklában. Ez nem kétnapi munka. Az ellenség ijedelmét pedig én nem szoktam stratégiai számításokba felvenni.
Richárd szemei most már villogtak. Abban a kedélyállapotban volt, hogy okvetlenül szükségesnek érezte valakinek valami gorombaságot mondani, hogy lelkét megkönnyebbítse.
Öklét a széknek feszítve, amelyen ült, emelkedõfélben azt kérdé bátyjától:
- És a saját csapataink vitézségét sem?
Ödön pedig igen hideg nyugalommal és meggondoltan válaszolt:
- Ott, ahol matematikai összeállításokról van szó, mint egy várostromnál, ezt sem.
Richárd erre a harag és katonai büszkeség dacával veté oda e szót:
- Mert gyáva vagy te is, mint minden civilista!
Megbánta ugyan mindjárt, hogy ezt mondta; de úgy tett, mintha valami nagyon derék tromfot adott volna ki.
Ödön elsápadt, és nagy, lelkes szemeit öccsére meresztve, viszonzá halk, de kemény hangon:
- Ezt még nekem az életben nem mondta senki. És ön sem mondta ezt megtorlatlanul.
E jelenetet hirtelen félbeszakasztá valami.
Egy tizenkét fontos golyó, mely a Laszlovszky-major egyik falán betört, s a másikon kirepült a tanácskozók fejei fölött.
És csakhamar jött a másik, mely a háztetõt sodorta végig.
És azután egy bomba, mely éppen a major udvarán durrant szét.
- Ez árulás! - kiáltának a haditanács tagjai, felugrálva helyeikrõl. Valaki elárulta az ellenségnek a fõhadiszállást, s most az teljes ütegeivel tüzel a keze ügyébe esõ majorra.
- Itt nem maradhatunk - monda a vezér. - Menjen ön, Baradlay Richárd, és adjon rendeletet a lovasságnak, hogy vonuljon feljebb a lovasütegekkel a Zugligetbe.
Richárd bátyjára nézett.
Az egyedül maradt ülve az asztalnál. Egy toll volt a kezében. Meg sem mozdult ama falat törõ golyók zuhajára.
Richárd restellte a dolgot. Bátyjának ebben az osztentált hidegvérûségében valami affektanciát látott. Aztán meg mást is érzett iránta.
- Jól van, öreg, no - szólt odalépve hozzá. - Bátor ember vagy, elismerem. Hanem hát ne maradj itt ülve, mikor mi többiek mind odábbmegyünk.
- Én azért maradtam itt ülve - szólt Ödön hidegen -, mert a haditanács jegyzõje vagyok, s akarom hallani a határozatot. Mit írjak az ülés jegyzõkönyvébe?
- Igaza van - mondá mindenki. - Elébb határozatot kell hoznunk, mielõtt az ülést feloszlatnók.
- Tehát szavazzunk.
- Rohamra menjünk-e a vár ellen ma vagy holnap?
- Igen vagy nem?
- Tessék mindenkinek a helyére ülni, s fölállva válaszolni.
Tehát ismét sorba leültek az asztalhoz. A vár ágyúi keresztül-kasul lyuggatták a major tetejét, oldalait, míg a haditanács sorba leszavazott.
Minden szavazat igenre szólt.
Ödöné is.
Azután sietett mindenki az összelõtt ház alól.
Hanem Ödön elébb megírta a jegyzõkönyvet a mai ülés határozatáról. Richárd nem távozott el addig mellõle.
- Jöjj már innen! - unszolá testvérét. - Hiszen mindenki elismeri, hogy derék fiú vagy. Nem vagy gyáva. Elismerem.
Ödön pedig egy római patrícius büszkeségével szedte össze papírjait, s azt mondá öccsének:
- Majd errõl fogunk még egymással egy szót váltani.
S kirántá karját annak kezébõl.
- Csak nem vívsz velem párbajt?
- Majd meglátod.
S elfordult tõle büszkén.
A roham harmadnapra volt kitûzve.
A terv ez volt:
Pestrõl a budai Vízivárosban uralgó ellenfélt megtámadni.
A paliszádsor, melyet az ellenfél épített, jó fedezet volt a támadó ütegeknek - egy percig: a támadás percéig; a várhegyi magaslat nehéz lövegei ellen azonban sokáig nem tartható. Három utcája a pesti Lipótvárosnak, mik összeköttetési vonalul szolgálhatnak, oly függélyesen esnek a várvonalra, hogy azokon minden lövéssel végig lehet a várfokrul seperni. Tehát ágyúkat nem fognak használni a pesti ütegekhez, hanem csak röppentyûtelepeket, miket könnyen el lehet szállítani a Duna-parti keresztházakon át.
Ezeknek a védelmére a város által beszerzett gyapjús zsákokból fognak készíteni traverzeket, s tranchée-ket raknak homokzsákokbul. Ötszáz önkéntes napszámos ajánlkozott a zsákoknak kellõ pillanatban helyükre szállítására.
Május 9-én éjjel az összes budai ostromlövegek s velük együtt a három pesti tûztelep megkezdik egyszerre a tüzelést a vár ellen. E lövöldözés alatt két zászlóalj a Várkertet s kettõ a vízi védmûveket támadja meg.
A többi hadtestek a Fehérvári- és a Bécsi-kapu ellen intéznek rohamot.
Az ostrom oroszlánrésze annak a dandárnak jut, mely a várkertet fogja ostromolni.
A támadás elõtti napon ismét megjárta a várat sváb pór álruhájában a patrióta házmester.
Nagyon rossz kedvvel tért vissza Richárdhoz.
- Áruló van közöttünk - monda neki. - Mindent, amit kezdeni akarunk, elõre tudnak odaát.
- Honnan tudja ezt, polgártárs?
A házmester még itt is félve tekintett szét, midõn Richárdnak súgva mondá:
- A várban találkoztam Szalmással.
- Ki az?
- Egy hírhedett kém.
- Mintha hallottam volna a nevét valaha.
- Meglehet. Elcsapott jegyzõ volt Nemesdombrul.
- Ah, most már emlékezem rá.
- Igen veszedelmes ember. Az egész télen folyvást szökdösött a két tábor között, s Pesten sokszor megfordult. Én tudtam, hogy kém. Egyszer gyalog utánamentem Cibakházáig, hogy egy szabadcsapatnak bejelentsem. Akkor el is fogták, de éjjel megszökött, s most megint itt van a várban. Én ráismertem. Pedig rövidre nyírta a bajuszát, s finom frakkot visel, hogy úrnak nézzék. Reszkettem, mikor elment elõttem, hogy õ is rám ismer. Akkor végem lett volna. Egyszer már megszorongattam a torkát a kávéházban. Mind a ketten ismerjük egymást. Többet nem merek Budára felmenni. De õ bizonyosan le fog ide jönni. Akkor megkapom. S jaj a fejének, ha én még egyszer megkapom. Hanem most vigyázzanak a vitéz urak, hogy az az ember az õrszemeiken át ne szökjék, mert az az egy ember el fogja rontani az egész dolgot.
Richárd mosolygott a jámbor polgártárs fontoskodó aggodalmain.
Pedig a polgártársnak aligha igaza nem volt.
Estefelé Richárd átlovagolt a budai partra a hajóhídon, mely a Csepel-sziget hegyén volt verve a folyamon keresztül.
Házmesterét már ott találta. Fraternizált a honvédekkel.
Ismerte õt valamennyi. Híres demagóg volt.
Mikor bealkonyodott, a polgártárs felkeresé Richárdot.
- Jöjjön a partra, valamit mutatok.
Richárd engedett a meghívásnak.
- Nézzen ön át a pesti Duna-sor házaira. Ott fog ön látni egy kétemeletes házat, melynek öt padlásablaka van. Mind az öt ablakban gyertya ég.
- Látom.
- Most ügyeljen ön egy óranegyedig e gyertyákra. Majd az egyik, majd a másik elalszik; azután ismét meggyullad. Néha két gyertya is jelen meg egy ablakban. Tudja ön, hogy mi ez?
- Az, hogy ezeket a manzárdszobákat ugyanannyi ember lakja, kik egymáshoz összejárnak.
- Ez egy titkos telegráf. És azok a gyertyák ott jeladó betûk, amikkel a várbelieket tudósítják.
De most már nemcsak mosolygott, hanem nevetett Richárd.
Pedig a polgártársnak megint igaza volt.
Amint tízet ütöttek a két fõváros órái, megindult a vár ellen három oldalrul a roham. A honvédzászlóaljak elõrehaladtak a falakig; a haubic vetágyúk elkezdték gyújtólövegeiket szórni a várra; egy óra múlva két helyen lángolt a várbeli Úri utca; az éji tûzfényben mint fekete gnómok látszottak a tûzoltó katonák az égõ tetõk falain. A harmadik oldal rohama éjfélre volt határozva: a Pest felõli támadás.
Ekkor megdördült a budai várfokon, mely Pest felé néz, a bombavetõ mozsár. A legelsõ bomba a Színház térre csapott le, ahol a röppentyûütegek voltak felállítva. A szétrobbanó löveg megriasztá a tûzszekerészetet, az a Váci úton robogva a Széna térig menekült.
A második bomba a József térre vágott le. Ott éppen az ötszáz napszámos töltötte a homokzsákokat. Azok szétfutottak.
A harmadik bomba az Új térre esett, ahol a traverzekhez való gyapjúzsákok voltak lerakva, s felgyújtá az egész készletet.
Oly pontosan csapott le minden bomba éppen az elõkészületi helyekre, mintha híva lett volna.
Híva volt!
Minden elõkészület el volt árulva.
Az ellenfél megmutatta, hogy mit tud és mit mer. Reggelig bombáztatta a fõvárost. Lövegei elhatoltak annak legtávolibb részeibe. Romboltak és gyújtottak. Ötszázhúsz bomba és tûzgolyó verte el az álmot a fõvárosrul, s kisöpörte annak utcáit. Most már látta mindenki, hogy a városban nincs menedék, s a lakosság kivonult tanyázni a Városerdõbe, onnan bámulta elfordíthatatlan veszedelmét.
A hidegvérû pártnak rettenetes igazságszolgáltatás volt ez. A melegvérû párt elnémult, megadta magát. El kellett ismernie, hogy az ostromot kezdeni kell, nem bevégezni.
El kell hozatni az ostromlövegeket Komárombul, s szabályszerû várvíváshoz fogni.
A lelkesülés átadta a vezényletet a komoly kiszámításnak.
Mihály mester feljelenté a hatóságnak ama végzetes éjen tett tapasztalatát, s a hatóság vizsgálatot intézett a kivilágított ablakú padlásszobák miatt. Ártatlan dolog volt az. Öt mamzel lakott az öt padlásszobában. A meggyújtott s kioltott gyertyák rejtvénye könnyen kimagyaráztatott. A polgártársat kinevették.
Harmadnapra megérkeztek az ostromlövegek. Csak kilenc. Kilencvenhat ellen.
Hanem még ahhoz is napok kellettek, míg e nehéz, döntõ lövegek felállíttatnak. A hegyoldalakat kellett éjente kivágni az ütegek helyéül, s hogy az ellenfél a kõtörés zaját meg ne hallja, az éji munka alatt folytonos áltámadással vonni el figyelmét.
Éjrül éjre folyt a harc, az ostrom, az ágyúzás, a támadás; azalatt az utászok vágták csendesen a hegyoldalba az ágyúk karzatait.
Május tizenharmadikán egy gránát csapott le a budai Halász téren a kamaraépület melletti lõporos toronyba.
Mint a kitörõ vulkán, csapott föl a láng az égre, a csillagokig hányva föl égõ üszkeit s az üszkök között széttépett emberi tagokat. A körüle fekvõ házak repedezve dûltek romba. A robbanás elhordta a fõtemplom tetejét.
Az ostromló táborbul örömriadal kísérte fel a csillagokig ez üszköket.
A várparancsnok rettentõ bosszút állt érte!
„Hamuvá kell lõni Pestet!”
Parancsa iszonyúan teljesíttetett.
Estétõl éjfélig ezernyi ezer tûzgolyót okádtak az ágyúk a védtelen városra. Egy folytonos mennydörgés hangzott az égen és földön, mely négy óra hosszant nem tartott szünetet, s mikor e pokoli zene elhallgatott, az ifjú szép város egyik végitõl a másikig egy lángtengerben úszott. A gyönyörû Duna-soron, a szép ifjú hölgy arcához hasonlított mosolygó panorámán harminckét palota égett egyszerre; azok között a redout-épület; az országgyûlés történelmi hírû háza; oszlopcsarnoka ledöntve, boltozatai bezúzva. A trónmennyezet, a miniszterek székei, a képviselõi padok egy zsarátnokká válva.
Az ostromlók szívében megfagyott a vér. Megnémult minden; az ágyúk és az ajkak; hanem abban a tekintetben, mely azon éjjelen a bíborveresre festett ég felé emelkedett, volt egy rettenetes fogadás, mely szörnyûbb minden kiáltásnál, minden esküvésnél, minden átkozódásnál.
Egy arcul ütött istenszobornak a némasága volt az.
A lángok süvöltésén, a gerendák recsegésén, a falak beomlásán kívül semmi hang a nagy országvárosban. A város üres. Aki élõ volt, elfutott. A fegyveres csapatok is kivonultak belõle.
Egész utcák, egész házsorok üresen hagyva; a kapuk, az ajtók nyitva. Ha egy kíváncsinak, egy jó barátnak, egy rablónak kedve tartja, a földszinttül a padlásig keresztül-kasul járhatja akármelyik házat; végigbolyonghat a tárva-nyitva maradt szállásokon, s válogathat, hogy mit mentsen meg a legbecsesebb tárgyakbul a gazdának vagy magának. A menekült lakosok nyitva hagyták szobáikat, hogy tûzvész esetén a szomszédok, a jó barátok, vagy ha úgy jön, a tolvajok veszõdség nélkül bejuthassanak.
Csakhogy most nincs se jó barát, se szomszéd, se tolvaj.
A harminckét palota izzó füstje vérvörös mennyezetet alkot e holt kõtömeg fölött, mely oly puszta, oly élettelen, mint Pompéji a kiásatás után.
Hanem a Duna-parti égõ paloták közt van egy, melynek öt padlásszobájában most is ég az öt gyertya; egy-egy kialszik, s újra meggyullad. Ezt a házat kikerülte minden golyó. A mellette levõ egyemeletes ház rommá van lõve, a bombák a pincéig szaggatták át szakaszait, s annak most minden ablakán láng süvölt elõ.
A sértetlenül maradt ház kétemeletes. Annak a lakói is elfutottak a világba; annak is nyitva hagyták minden ajtaját, hisz nem tudhatta senki, hogy azt megkíméli minden golyó.
Hát azt az öt gyertyát ki gyújtogatja ott mégis?
Ki kérdezné ezt, ki ügyelne arra e borzalmas órában?
De van egy ember, aki ügyel rá. Akit el nem kergetnek sem bombák, sem tûzgolyók. Ki odaveti a hátát a régi hídfõ épületének, s onnan les. Lesi azt az öt gyertyát. A polgártárs az. Mihály mester.
Végignézte az egész rombolást. Maga is az elkárhozottak kínjait állta ki az égrepesztõ tombolás alatt, mellyel a harc istentagadó démona pillanatok alatt szétrugdalja azt, amit a béke demiurgusa fél század alatt épített.
És ott csinálgatta a maga csizmadiaeszével az égbíráló aforizmákat.
„Ha a villám mennydörög, azt mondják, az Isten beszél. Hát mikor a bombák dörögnek, az a királyok beszéde?”
„Azt már kitalálták a tudósok, hogy az ég haragját, a villámot, hogyan lehet megfogni; de a földi haragot, a bombát nem tudják elfogni.”
„Hogyan merünk mi ez órában az Istenhez imádkozni, aki maga is a királyok királya?”
„Bántotta ennek a háznak a gazdája valaha azt a tüzért, aki most ezt a bombát ide röpítette, hogy egyszerre mind a három emeletét áttörte vele, a pincében szétpukkant, s végig meggyújtotta az egész házat?”
„Ha valakinek a bal keze megvágja a jobb kezét, s akkor megtorlásul a jobb keze visszavágja a bal kezét, annak a valakinek nem kétszeres oka van-e jajgatni?”
„Ha nekem, akinek semmim sincs ebben a városban, olyan nagy a fájdalmam e pusztulás miatt, milyen nagy lehet az öröme e látványon annak, aki azt okozza?”
Mikor aztán elhallgatott a dörgés, a kínszülte filozofálás is elmúlt a csizmadia kedélyérõl, hogy hétköznapibb eszmejárásnak adjon helyet.
Ki az odafenn abban a házban, aki a gyertyákat az ablakokba rakta?
Az áruló az!
Ezt a gondolatot nem verte ki semmi a fejébõl. Azt neki meg kell tudni bizonyosan.
Sem távol, sem közel egy élõ lélek. Oltásra gondolni sem lehet most a várágyúk lõközelében.
A csizmadia nekiindult, hogy egyedül ráront arra a titkos jeladóra.
A golyó kikerülte ház éppen olyan magára hagyott volt, mint a többi. Kapuja, lépcsõajtaja nyitva. Sem házmester, sem lakó a háznál. Minden ajtón be lehetett nyitni; ott hevertek ruhák, ezüstnemûk szétszórva, amiket a menekülõ tulajdonos nem bírt magával elcipelni; ráhagyva Isten oltalmára, emberek becsületére.
A csizmadia minden ajtón benyitott, hogy valakit a honn maradtak közül megkérdezzen, segélyül vagy tanúbizonyságul hívjon. Az egész két emeleten nem talált egy emberi lelket. Csak egy bezárt kiskutya üvöltött valamelyik konyhában, mit gazdái ott feledtek.
A csizmadiának egyedül kellett felbotorkálni a padláslakosztályig, ahol állítólag az öt mamzel lakott.
Benyitott az elsõ ajtón; ott nem talált senkit. Nyitva hagyott szekrények üres fogasokkal tanúsíták, hogy innen mindent eltakarítottak jó eleve. Hanem egy gyertya ott ég az ablakban.
Végigment mind az öt manzárdszobán; mindenik üres volt, emberrel nem találkozott; hanem a gyertyák ott égtek az ablakokban. A gyertyatartókat egy-egy burgonya képezte. Az egész szállásban egy gyertyatartó nincsen.
Egy rozzant asztalon talált egy kiterített iratot. Az egy alfabet volt, melyben az öt gyertyavilág mint öt pont szerepelt. A kioltott gyertyák, mint gondolatjelek. Valódi telegráf egyik városból a másikba.
A polgártárs támolyogva tekingetett körül. Kinek a munkája ez? Ki rendelkezik itten?
Az ötödik szobában egy szõnyegajtót vett észre. Benyitott rajta.
Az már egy sötét helyre vezetett.
Egy padlásfolyosó volt az, mely az udvarpadlás-osztályokhoz visz, mik már nem szolgálnak lakásokul.
Tovább botorkázott a sötétben. A szomszéd ház égése nem hatott át a deszkalabirinton.
Egy helyütt aztán ismét fényt látott.
A ház tûzfalától jött az, melyen egy magas ablak volt, ahonnan a szomszéd házra le lehetett látni.
Ebben az ablakban ült valaki.
Az ablak párkányát használta ülésnek, a szomszéd ház tûzfalát zsámolynak. Lába alatt a mélységben már csak egy zsarátnoktenger izzott. Egy örvény, melynek habja láng, iszapja parázs, fölötte vékony, kékes füstöt kerget a szél. Egyszer-egyszer egy kis forgatag kerekedik benne, s az olyan magasra felhordja az aranyfényû sziporkát. A tûzörvény fenekén, mint valami aranyforrás, úgy bugyog valami fényes tavacska; a háztulajdonos vasárus volt, az olvadt vas hullámzik ott a pince mélyén.
A csizmadia lábhegyen lopódzott odáig, és bámult.
De nem a ciklopi látványt bámulta, hanem azt az embert, aki itt ez ablakban ül.
Annak az embernek az arcán a pokoli gyönyör ragyogott. Az a vigyorgás, amivel Beherik szítja a gyehennát az elkárhozottak alatt; az a gúny, mivel Azáziel visszarúgja az örvénybõl kikapaszkodókat; az a káröröm, mellyel Astaroth tapsol a kétségbeesés kínváltozatai fölött.
Az az ember kiült gyönyörködni a pusztulásban.
Két könyökét térdeire fektette, és állát egyik öklére támasztá.
Néha-néha egyet köpött le a tûzbe.
Egyszer fölemelte arcát az izzó égre, és kacagott.
És azután nagyot nyújtózott, mint aki jóllakott valamivel, s a túlterhelt gyönyörélvezettõl vonaglik.
Arcának jól látszott esni az izzó fény, mely onnan alulról felsugárzott e tûzben.
Egyszer aztán megragadta két kemény kéz a karjait hátulról.
Az ember rémülten tekinte vissza.
A csizmadia fülébe csikorgá:
- Jó reggelt, uram! A gyertyákat el kellene már oltani!
A felriadt ember egy kétségbeesett erõfeszítést tett, hogy az ablakból visszapeckelhesse magát a padlásra; de a szomszéd tûzfal párkánya, mit támaszul használt, leomlott lába alatt, s a csizmadia úgy fogta karjait, mint két harapófogó.
- Tetszik-e már rám ismerni? - kérdé a hátrafordult arcra meresztve vérben forgó szemeit a csizmadia.
A megtámadottnak e kétségbeejtõ pillanatban egy mentõ gondolata támadt.
- Tízezer forint van nálam! - hörgé rekedten.
- Az a gyertyák ára! - ordítá a csizmadia.
S azzal letaszította az ablakból.
Odalenn a tûzörvényben az aranyhabot hányó érctó néhány pillanatra sötét füstöt vetett fel - s aztán forralta, buzogta az aranyhabot tovább.
Ki volt az eltûnt ember, a titkos táviratozó, sohasem tudta meg senki. Hanem annyi bizonyos, hogy Szalmás Mihályné e naptól fogva hasztalanul várta vissza eltávozott urát.
Három napig tartott a halálos hallgatás. Az ostromlott vár vezére azt hitte, hogy ellenfele már menekülni készül a közelgõ felmentõ sereg elõl. Már arra gondolt, hogy elvágja az ostromsereg menekülési útját, a hajóhidat. Gyújtóhajókat s kövekkel rakott dereglyéket bocsátott el a folyamon. Azok közül kettõ a Lánchíd-oszlopba csapódott s elmerült, a többit elfogták, elsüllyesztették.
Harmadnapra reggel, szép, harmatos napfeljövetelnél, egyszerre megdördültek a faldöntõ ágyúk, miket az elmúlt éjszakákon az ostromlók felállítottak.
A talapjaiban megrázkódó szikla hirdeti a várvédõknek, hogy ezúttal maga Enkeladosz zörget, az olümptörõ!
Szemközt a hosszú bástyával a résdöntõ szörnyek, oldalt az ütegrombolók.
Amazok köszöntésére omlik a fal, emezeké végigsöpri a védõ ütegeket.
Most már mennykövet mennykõért! Most már egyik óriás a másik ellen! Vállvetve, erõfeszítve; két mesebeli géniusz, két tündérvilági dzsinn, kik égõ csillagokat tépnek le az égrõl, s meteorokkal hajigálják egymás pajzsát; kiknek lábdobajától döng a föld boltozatja, kiknek összecsapó ezer kezében ezerszeresen csattog a fegyver, kik egymáson henteregnek a háztaposó küzdelemben, s az ítéletnapi viadalban meghasogatják a felhõt, feltúrják a földet, szétmorzsolják a sziklát, s tüzet okádnak egymásra, míg az egyik végképpen összezúzik, megolvad, semmivé lesz.
S a két kolossz párharca idõtartamára nézve is méltó az óriásokhoz. Nem percekig tart az, mint a könnyen haló hõsök eposza; hanem négy nap, négy éjjel, folyvást, szakadatlanul. Egyik gigásznak négyezer lelke van, míg az meghal, négyezer halálseb kell annak, s annyiszor harap vissza.
Négy nap, négy éjjel hangzik a szörnyû orgonajáték, melynek minden akkordja mennydörgés. Isteni hangverseny, mely átkiált a szomszéd csillagokba. Százötven ágyú zenéje, az égzengés csattanásain kezdve, a mély hangok pokoli oktávján lefelé, a mindig mélyebb, dörgõbb föld alatti skálán, egész a földrengés, a vulkánbõgés iszonyú basszusáig. A várban ég, ami éghet, legmagasabban lobog a várpalota: Mátyás király palotája. Szomorú bosszú a leégett Pestért! Ha egyik megégette a szentséget, a másik megégeti az oltárt!
A várvédõ ütegek mind el vannak már ûzve a bástyákról; a hosszú bástyafal tízölnyire ledöntve, a köröndök megközelítve az elfoglalt házakból, s a védõ mégsem adja meg magát. Mégis folytatja küzdelmét. Tüzet tûzért, vasat vasért dobál vissza. Éjjel betömi a nappal ütött rést, s nem számlálgatja, hányan haltak meg e küzdelemben.
Egy diadalkoszorút csillagokból lát mind a két fél maga felett ragyogni, s egymás fölé igyekszik emelni fejét, hogy melyik éri el azt hamarább.
Tisztelet, becsület mind a két fél hõseinek. E nagyszerû harcban mind a két fél elérte azt, és egyszerre.
Midõn egyenlõ fegyverrel küzdenek, sem történetíró, sem költõ nem nevez jó barátot, ellenséget: csak hõsöket.
Szemtül szembe állanak már. Az ágyúk egymás torkába ordítanak már. A rés vívható.
A táborkar vezetõi elvetették már a tollat, a távcsõt, a kvadránst, s kihúzták a kardot. Maguk vezényelnek az utolsó csapásra.
- Utánam! - kiált a magyar táborkari vezér (Kleinheinz), s maga vezeti a rés ellen az ostromló csapatokat. Három golyó földre teríti a ledöntött fal tövénél.
- Utánam! - kiált az osztrák táborkari vezér (Pollini), s maga ád példát a várõrség legvakmerõbbjeinek, kik derekukra hurkolt köteleken bocsáttatják magukat a réstörésen alá, az omladékokat az ágyúdörej közepett széthányni, s a rést homoktöltött lõporhordókkal kitölteni. Egy huszonnégy fontos golyó derékban szakítja ketté a vezetõt.
Mind a két táborkar vezére elesett. Bevégezték munkájukat.
A várfalak, az ütegek romban hevertek már. A két küzdõ fél szuronyközelben állt egymáshoz.
A döntõ rohamra megérett az idõ.
A holnap az utolsó nap.
Egyikre a két küzdõ gigász közül több nap nem virrad!

ZENIT
Tehát holnap.
Ez lesz az a nap, melyen Attila kardja megüti hegyével az égen a korona csillagképletét.
A rendelet ki lett adva az általános rohamra.
Május 21-én éjfélkor áltámadás lesz intézve a bástyák ellen, mely után a csapatok mind visszavonulnak.
Mikor aztán az ellenfél azt hiendi, hogy ismét megnyert egy napot, hajnal három órakor az ágyújelszóra megindul az általános ostrom szuronnyal, lábtókkal; minden bástya, minden kapu ellen.
Legnehezebb küzdelem vár azokra, kiknek a rés omladványain kell felhatolniok; kik a nagy köröndre másznak fel lábtókon, s akik a Várkert falszegvényeire kapaszkodnak fel egymás vállain, ahova lábtókat nem vihetnek.
E három legveszélyesebb rohamra a legvitézebb, tûzben próbált zászlóaljakat válogatták, s felszólíták az egész hadsereg legbátrabbjait, kik akarnak önkéntesül csatlakozni az elsõ rohanókhoz.
Nagy kitüntetés! Az elsõ rohanók közt lehetni. Az ellenfél golyózáporát az utól jövõkrül felfoghatni; a szuronyok élét eltompíthatni; az árkokat testével betemethetni!
Ezer meg ezer önkéntes kérte magának e kitüntetést. Tüzérek, kiket nem fárasztott ki az elmúlt napok munkája, huszárok, kiket kifárasztott a hosszú veszteglés, könyörögtek vezéreiknek, hadd vehessenek részt az ostromban; még gúnyolt nemzetõrök, hazagondoló családapák, lenézett polgárkatonák is elõretolakodtak, hogy a rohamoszlop élén lehessenek.
Nem volt már melegvérû, hidegvérû párt; nem volt különbség politikai vélemény szerint. Fehér toll és veres toll abban versenyzett, hogy melyik fog hamarább odafenn lenni a bástyafokon.
A megelõzõ nap estéjén Baradlay Ödön meglátogatta öccsét, Richárdot. Az akkor a Gellérthegy alatti lovassági táborban tanyázott.
A minapi összezördülés óta nem találkoztak. Valami feszültség maradt közöttük. Richárd nagyon örült, midõn bátyját meglátta. „Mégis õ az okosabb. Õ kezdi a kibékülést” - gondolá magában.
Annálfogva a legszívélyesebben igyekezett fogadni a közeledõt.
Ödön olyan volt, mint máskor; se derültebb, se borultabb.
Ezúttal nemzetõri egyenruháját viselte. Ami magyarázatát találhatta abban, hogy a katonák nem szívesen néztek a közöttük õgyelgõ polgári öltözetre. Azt tartották, hogy aki ilyenkor kardot nem visel, az mind pipogya ember.
- Holnap reggel tehát döntõ ostromra megyünk - monda Ödön Richárdnak.
- Tudom, bátya. Éjfélkor áltámadás, hajnalban ostrom.
- Jól jár az órád? - kérdé Ödön.
- Nem nézegetem én azt - felelt félvállról Richárd -; majd mikor az ágyúszó jelt ád, akkor tudom, hogy kezdõdik a tánc.
- Nem jól tudod; az elsõ ágyúszó elõtt fél órával meg kell indulni az önkéntes csapatoknak, amik a III-ik hadtestbõl a nagy köröndöt s a II-ik hadtestbõl a Várkertet fogják megrohanni. Azért nagyon jó lesz, ha az órádat az enyimhez igazítod, ami a fõparancsnokság órája szerint jár.
- Hát jól van, öreg. Azt is megteszem.
Richárd még mindig tartott meg bátyjával szemközt valami hetykeséget, amit nem bírnak megtagadni olyan emberek, kik derék katonák voltak, más fakó polgárok ellenében, kiket tisztelnek, becsülnek, de akik nem szagoltak lõport. Ödön pedig szokott nyugalmával szólt hozzá:
- És mármost hallgasd meg, hogy mit mondok. Te énnekem néhány nap elõtt egy szót mondtál, amit magamban sem akarok ismételni.
- Ah! S te oly haragtartó volnál, hogy még emlékeznél arra?
- Az egy olyan szó, amit egy Baradlaynak nem mondhat senki megtorlatlanul, még egy másik Baradlay sem. S ami, ha egyszer rá van fenve, le nem törülheti senki, csak saját maga.
- Tehát mit akarsz? Mi párharcot nem vívhatunk.
- Fogunk. A legkomolyabb párbajt, mely valaha férfiak között végbement. Egy olyan párbajt, mely éppen egymást megsértett testvéreknek való, akik egymást szeretik, de egymásnak meg nem bocsátanak. Te besoroztattad magad azon önkéntesek közé, kik szuronnyal kezükben fogják ostromolni a várkerti bástyákat. Én besoroztattam magamat azok közé, akik a köröndöt fogják lábtókon megrohanni. Mikor hallani fogod az ágyúlövést, akkor kezdõdik kettõnk között a párbaj. Én a lábtón, te a kerten át. Barri?re a sánc. Amelyikünk hamarább föllép a vár fokára, azé a lovagias elégtétel.
Richárd megrettenve ragadta meg bátyja kezét.
- Bátyám, te tréfálsz! Te meg akarsz engem ijeszteni! Hogy te, akinek a kisujjában több ész van, mint egy ilyen Haudegennek a fejében, mint magam, odamenj, és fejbe üttesd magadat egy ostoba cserepár puskaagyával, hogy együtt másszál a lábtón a honvédekkel, ahol még, ha meg akarna is valaki menteni, nem teheti, ahol azok, akik elöl mennek, a világos halálba mennek bele. Hogy te: családunk büszkesége, anyánk istápja, hazánk reménye, mindnyájunk szeme fénye; odavesd magadat a szuronyok közé; ah, ez egy kegyetlen büntetés tõled, amit számomra találtál ki. Nem kívánja senki ily próbáját a bátorságnak tõled. Nem neked való a harci munka. Durva férfiaknak való az, kik egyébre jók nem vagyunk. Te lelke vagy seregünknek, ne akarj keze-lába lenni. Mi tiszteljük az észt azért, ha hánytorgatjuk is nyers bátorságunkat. Egy elejtett, egy visszavont, egy meg nem gondolt szóért ne akarj ily bosszút állni azokon, akik szeretnek. Tégy velem, amit akarsz, ha sértve vagy. Küldj bele fejjel az ágyúba. Megyek, de téged nem viszlek magammal. Mondd, hogy csak meg akartál fenyíteni, és nem teszed azt.
Ödön szilárdul válaszolt:
- Amit megmondtam, megteszem. Te tedd, amit akarsz.
És indulni készült.
Richárd útját állta; nem akarta elbocsátani.
- Ödön! Bátyám! Az Istenre kérlek. Bocsáss meg! Gondolj anyánkra; gondolj nõdre, gyermekeidre!
Ödön megindítatlanul tekinte rá, mint egy ércszobor.
- Gondolok erre a mi édesanyánkra, „itt” (a lábával a földre dobbantott), s védem nõm, gyermekeim „ott” (és felmutatott a bástyafokra).
Richárd félreállt útjából, s elfordítá fejét. Ily szókra nem volt ellenvetése.
Ödön indult.
Mikor Richárd menni látta bátyját, szemében könny volt, úgy tekinte rája, s két kezét feléje nyújtá.
Talán ily válságos pillanatban meg is ölelhetnék egymást a testvérek?
Ödön nem nyújtotta kezét. Párbaj elõtt nem szoktak a felek kezet szorongatni.
- Majd ha odafenn találkozunk - monda öccsének. - Órádon a percet megnézni el ne felejtsd, amikor a várfalon lész.
E szóval vált el tõle.
Büszke volt, ha megtámadták, mint Azrael, még saját testvérével szemben is!
Három óra!
Kezdõdik a nappal...
A tüzérek óráikkal kezükben állnak az ágyúk mellett. Mély, álomülte csend van. A Svábhegy ligeteibõl aláhangzik a fülemüle éjjeli csattogása.
Mikor aztán az óramutató a perchez ér, egy pillanatban megdördül ötvenkilenc ágyú, s a dörgést folytatja egy óriási kiáltás körös-körül: „Éljen a haza!”
S azzal minden ponton kezdõdik az ostrom.
A nap még nem világít; de világít a szörnyû reggelre ébresztett várvédõk irtó tüzelése.
A svábhegyi fõhaditanyáról látni, mint hömpölyög hangyabolyként a 34-ik honvédzászlóalj önkéntes csapatja fel a rés omladékain; a várfokról kartácszápor fogadja õket; vissza-, majd megint elõrehömpölyögnek, felhatolnak a sáncra, szurony szurony ellen küzd már; az ellenfél visszaveri õket, s leszorítja a résrõl. Hanem a várvédõk tisztjei halva maradtak ott.
A másik két zászlóalj, a 19-ik és 47-ik a lábtókon halad elõre. Közéjük osztva az önkéntesek. A körönd ágyúiból, a tornyacsok ablakréseibõl lövik õket. Hasztalan: a lábtók oda vannak már támasztva a falnak, s a megindult hadoszlop ellenállhatatlanul tolja fel magát a hágcsó fokain; az itt közeledõket nem lehet visszaûzni, ezeket csak meg lehet ölni.
Egyik lábtón halad fölfelé Baradlay Ödön. Jobbjában kivont kardja. Azon a lábtón elsõ volt. Nem hagyta magát mástól megelõzni.
Azon a helyen a várfalat az olasz zászlóalj egy csapatja védi.
Jól védi.
Míg a honvédek a lábtókat a falaknak támaszták, sok bajtársuk holttestén kellett átlépniök, s mikor már fölfelé haladtak, sok jajkiáltás hangzott a légben, amint a lelõtt vitéz a magasból aláhullott. Sokszoros halál, odalenn saját társainak felfelé tartott szuronyai fogadják a leesõt.
Ödön haladt fölfelé, oly egykedvûen, mintha csak fogadásból haladna fel egy egyiptomi piramid fokain, ahol nem egyebet akarna bebizonyítani, mint azt, hogy nem szédül.
Amikor fölfelé tekintett, láthatá, hogy a hágcsó felsõ végénél a falon, félig rejtve a mellvédrõl, áll egy katona, lövésre készen tartva fegyverét.
Ez az õ „átellenese”.
Amint Ödön a hágcsó közepén jár, egyszerre a lába alatt elkiáltja magát egy ismerõs hang:
- Hohó! Patrónus uram! Én is itt vagyok!
A hangról Mausmannra ismer Ödön.
A vitéz tornász a hágcsón alulról kapaszkodik fölfelé, társainak hasmánt fordulva, s eléje kap Ödönnek. Megmutatja, hogy õ így is tud. Úgy mászik, mint egy macska, s nemsokára Ödön feje fölött a létra tetejére lódítja át magát, s onnan kiált Ödönre diadalmas kacajjal:
- Az nem járja, patrónus uram, hogy ön elõttem menjen. Én kapitány vagyok, ön csak közlegény.
Ödön azonban ismét meg akarta elõzni. Benne is föltámadt e bursikóz versenyzésre a vetélkedési ösztön. Amikor aztán az elõrehaladt legionárius gyöngéden lenyomta Ödön vállát tenyerével.
- Patrónus uram, hagyjon engem elöl menni! Nekem senkim sincs az egész világon.
S ezzel a szóval három fokot átszökött a lábtón.
Ama katona ott a várfokon arcához fogta a puskát, s lefelé célzott.
Mausmann észrevette azt. Felkiáltott rá hetykén:
- Aztán jól célozz, makarónievõ, mert még különben meglõsz.
A következõ percben eldördült az olasz fegyvere. Mausmannak mind a két keze elereszté a hágcsó fokát. Fejét hátrafordítva kiálta az utána jövõ Ödönnek:
- Vigyázz! Aufg’schaut!
- Mi az?! - kiálta Ödön.
- Ami sohasem történt velem... Az, hogy meghalok.
Azzal hanyatt bukott Ödön fején keresztül.
Most azután Ödön megfeszített erõvel haladt fölfelé.
A katona megtölté fegyverét.
Csak pár ölnyire volt még tõle Ödön.
A katona egyenesen fejének tartotta a puskát. Belenézhetett a csõ üregébe.
Még egy öl. Akkor a katona lábhoz ereszti a fegyvert, keblébe nyúl, s a Szurony hegyére feltûz egy fehér zsebkendõt.
A vár túlsó oldalán, a Várkert felõl, a 16-ik zászlóalj ostromolt.
A Grósz-féle ház falát törték keresztül, mely a Várkert falához fekszik, s e résen keresztül törtek fel a Várkertbe.
A budai királyi kertet százados fák árnyékolják be, utai õsrégi puszpángbokrokkal szegélyezve. Déli oldala enyhe lejtõt képez, keleti meredélyén három terasz emelkedik egymás fölé, miknek tömör oldalfalai szõlõlugassal, fügefaszõnyeggel vannak boldog idõkben betakarva.
E napon hiányzott szõlõlugas és fügefasövény.
Az ostromlók egymás vállaira lépve kapaszkodtak fel, vagy szuronyaikat döfték a falak rovátkáiba, s társaik e vaslépcsõkön haladtak fölfelé.
A fák mellett, a díszcserjék között harcolt férfi férfi ellen. Az ostromlók elfoglalták a második terasz ajtaját is. Onnan felnyomultak a kõlépcsõn. A védõk fölmenekültek a harmadik teraszra.
Mikor aztán a honvédek a harmadik teraszt akarták megostromolni, egyszerre szemközt jön rájuk a vároldali kígyóút felõl egy új ellencsapat.
Az ellenfél legvitézebb harcosai voltak azok, a Vilmos-ezred négy szakasza.
Ezek a vízi védmûvektõl jöttek, hol a paliszádokat már elfoglalták az ostromlók, s a védõk feladva a vár alatti harcot, siettek fel a várba, a benyomult gyõzteseket végerõfeszítéssel kivetni onnan.
A Várkert teraszán összetalálkozott a két szemközt jövõ csapat.
Az a tér, ahol összejöttek, a Várkertnek azon oldala, melyet két rézsútos fal zár el külön szakaszként; olyan az, mint egy négyszög-udvar, a hajdani fejedelmi oroszlánrekeszek mintájára, amikbe harcjátékok alkalmával összeeresztették a rostélyok fenevadait, oroszlánt, tigrist, párducot, bikát, szarvorrút, hogy küzdjenek, míg a szûk, menedéktelen négyszög-udvaron egyik a másikat föl nem emészti.
Egy ilyen oroszlánrekeszbe jutott bele a két ellenséges csapat. Csak akkor vették észre egymást, mikor az egyik innen, a másik amonnan beugrált a meredek falon, melynek nincs kapuja.
A cserjék közt alig harminclépésnyi távolban látták meg egymást.
- Adjátok meg magatokat! - kiálta a honvéd õrnagy.
- Tüzelj, szuronyt szegezz! - felelt rá az osztrák kapitány.
S egymásra lõtt a két csapat.
Az osztrákoktól elesett a lövésre a kapitány és a hadnagy, a magyaroknál sebet kapott az õrnagy és még egy tiszt.
Sem magyar, sem osztrák nem ügyelt arra, ki esett el. Richárd felkapta egy elbukó honvéd szuronyos fegyverét, s elõrerohant a középúton.
Azon út oly keskeny, hogy szuronyküzdéshez csak egypár embernek ád helyet; alatta, fölötte csúszós fûvel benõtt meredély, melyen nem lehet megállni a harcot. Tehát azon a keskeny téren kell végigverekedni a két csapatnak, míg az utolsó harcos túléli a másikat.
És halálig kell verekedni, mint a rekeszbe zárt fenevadaknak, mert a falverembõl menekülni nem lehet.
Richárd megvetette a lábát a puszpángbokrok között.
Kitûnõ szuronyvívó volt. Azt tudta, hogy életét drágán fogja eladni.
De azért mégis meg fogják azt venni.
Ha ledöf tíz embert egymás után, a tizenegyedik csak elejti.
Az gondolatnak is szörnyeteg volna, egy embernek azt vállalni fel, hogy sorba egy egész hadcsapatát az ellenfélnek egyenkint leölje, s maga utolsónak maradjon.
Mikor ott szembeállt a közelgõ ellenféllel, végigvillámlott Richárd lelkén: „Meg kell itt halni!” S e villámfénynél egy perc ezredrésze alatt elbúcsúzott mindattól, amivel lelke tele volt: a gyõzelmi örömtõl, a szép menyasszonytól ott a zárdában s az alvó ellenféltõl, kinek tett fogadását nem tudja beváltani.
Meg kell e helyütt halni bizonnyal.
Az elsõ támadót letaszította szuronya az oldalmeredélyen.
A másikat visszalökte társai közé sebesülten.
A harmadik hirtelen visszahökkent, s szuronyával felmutatott a fejük fölötti teraszra.
A harmadik teraszon, mely fejük fölött uralgott, egy közeledõ szuronysor villogása látszott meg.
Új csapat közelít az oroszlánketrechez.
Akit az a szuronysor meg fog támadni, veszve van.
De kié hát az a szuronysor?
A felkelõ nap megfelelt rá.
Amint keleten egy felhõhasadék alul kilövellé sugarát, ama közeledõ szuronysövény közül egy lobogó nemzetiszín zászlót világíta meg.
- Éljen a haza! - hangzott e pillanatban a harmadik teraszon.
Az újan érkezõ honvédcsapat keresztülugrált a mellvédeken, s a meredélyen alá, mint a hógörgeteg az ellenfélre, egy perc alatt összegomolyodott véle, s onnan lesodorták egymást egész az alsó kerítésig, ahol a minden oldalról körülfogott osztrák csapat, legyõzve, elnyomva, megadta magát.
Az a búzavirágszín egyenruhás alak, ki mint mentõangyal repül alá a füves meredélyen Richárdhoz - Baradlay Ödön.
Ott aztán egymás karjába omlanak.
- Nagyon-nagyon haragszom rád! - szól indulatosan Richárd, s haragjában még jobban odaöleli testvérét.
Amiért aztán az az öröme van, hogy bátyját nevetni látja.
Ami oly ritka tünemény.
- Hogy kerültél ide?
- A váron keresztül.
- Benn vagyunk a várban?
- Minden ponton.
- A várparancsnok?
- Az elesett.
- Ah, ti minden babért letéptetek elõlünk!
- Még van egy levele. Mentsétek meg a Lánchidat!
- Igaz. Bajtársak, a Lánchíd elé!
- Isten veled! Ma még találkozunk. Én sietek a Bécsi-kapuhoz, ott még van egy makacs ellencsapat, amit le kell fegyverezni. Ti zárjátok el az útját a Lánchídhoz.
Az a Lánchíd az ország egyik büszkesége; az építészet valódi diadala; világcsoda, mit a rodoszi kolosszal egy sorban emlegetnek; most az forgott veszélyben.
A várparancsnok megmondá Budaváros kérelmi küldöttségének, hogy ha a vár elesik, õ e remekmûvét a világnak a levegõbe röpítendi. Szavait megörökítette a városi tanács jegyzõkönyve, melyben azok most is olvashatók.
S e fenyegetés komolyan volt mondva.
A négy lat ólom, mely a várparancsnokot a fõ õrhely elõtt leteríté, meggátolá, hogy azt õ maga hajthassa végre.
De maradt végrendeletének teljesítõje.
Alnoch ezredes volt az, a vízi védmû oltalmazója.
Az ott egész napfeljöttéig védte a paliszádokat.
Akkor megpillantá õ is a magyar trikolórt a várormokon.
Arra beszegezteté ágyúit.
Futó menekvõk a várból hírül hozták neki, hogy a várparancsnok elesett.
Akkor elhatározta, hogy õ fogja bevégezni a katasztrófát. Sietett a Lánchídhoz.
Néhány pillanattal elébb érkezett oda, mint a Várkert felõl sietõ honvédek.
Elõrefutott, katonáit maga mögött hagyva.
Az, aki legközelebb érte, Baradlay Richárd volt.
Futottak egymás nyomában sebesen, mint õz után a farkas. Mindkettõ tudta, miért fut.
Alnoch hamarább ért a célhoz. Egy szekrény volt a budai hídoszlop közepébe félig beékelve. Arra a szekrényre fölugrott. Az volt a tûzakna nyílása, mely négy mázsa lõporral megtöltve, a roppant tömör oszlop összedöntésére volt szánva.
A tûzakna mellett állt egy sapeur, égõ kanóccal kezében.
- Bajtárs! - kiálta Richárd az ezredesre.
- Nem vagyok az.
- Add meg magadat!
- Jer ide értem!
- Le vagytok már gyõzve.
- Én még nem.
- Biztosítom életedet, ha velem jössz.
- Én pedig biztosítom halálodat, ha közelebb jössz. Alattam a tûzakna.
Richárd nem szólt többet, hanem közelebb lépett hozzá.
Ekkor az ezredes a közelében álló sapeurhöz fordult.
- Gyújtsd fel a tûzaknát!
Az árkász a Dunába dobta a kanócot, s elfutott.
Richárd még egy lépést tett az ezredes felé.
Az kihúzta öve mellõl pisztolyát, odatartá a tûzakna torkához, s ránézett a közeledõre.
A következõ percben úgy tetszett Richárdnak, mintha a felkelõ nap ezer cikcakkot szökellve szakadna le az égrõl, s az egész világegyetem az õ mellére zuhanna, egy vörös káosszá felbomolva, mely süketít, vakít és agyonnyom egy pillanatban.
Mikor nagyon sokára ismét fel tudott lélegezni, s szemeit felnyitá, oda találta magát ékelve a Lánchíd-oszlop és a karzatfák közé; feje fölött az ég egy nagy füsttömeggel volt beborítva, mely egyre magasabbra emelkedett, s terült széjjel, mint egy pálma koronája. Szeme elõtt még mindig veres volt az egész világ, s orrán, száján szivárgott a vér.
Feltekintett a Lánchíd-oszlopra. Az sértetlenül állt. Hanem a boltozat alatt ott feküdt egy fekete tömeg. Valaha emberalak, most egy darab szén, kezek nélkül, fej nélkül, ismerhetlenül.
A híd mindkét oldalán tódulva rohantak elõ a honvédek.
Richárd csodálkozott rajta, hogy nem hallja, mit kiáltanak.
Reggel hat óra volt. Budavár minden ormán a trikolór lobogott. Pest minden utcáján az õrjöngõ öröm diadalordítása kiáltott az égbe!...

AZ ELDOBOTT LÉLEK
Budavár minden utcáján csorgott a vér a csatornákban....
Egymáson keresztül-kasul omolva hevernek szerteszét a halottak. Magyar, német, olasz, horvát. A várfalakon, a köröndök felett, a sétánysoron, a Várkert bokrai közt, a György téren, a lovagiskola elõtt, a fegyvertárnál, a fõõrhelynél, a Dísz téren, a három kapunál, a József-bástyán, az Úri utcán, az Országház utcán, néhol halommal, mint a résnél, hol legdühösebb, legmakacsabb volt a küzdelem.
A királyi vár még egyre lángolt. Régibb romok csak füstölögnek már; omladékkal, szenes gerendákkal fedve az utcák; a házak oldalai bezúzva nehéz golyóktól, a tetõk széttépve; minden ablak üvegtelen; a kövezet felszántva a bombáktól; szétszórt sánckosarak között, tönkrezúzott ágyúk mellett a levert tüzérek; az egész fölött egy lomha füstfelhõ; lõpor és égõ korom füstje.
E szomorú utcákon keresztül halad végig a dél óráiban Baradlay Richárd.
Egy frissítõ hideg fürdõ, egy katonás reggeli elfelejteté vele, hogy ma reggel annyi veszélyes játszmát játszott ki a halállal. Az utolsónál csoda volt megmenekülése. A Vezúvot akarta letakarni egy papírlappal kitörése elõtt. A papírlap elégett, a keze nem. Az a múltkori láthatatlan selyemfátyol õrizte fejét, hogy a Lánchídoszlopon szét ne zúzzák. A tûzakna lefelé tört ki és oldalvást. Így maradhatott élve. Hanem a feje még most is zúg bele.
A legelsõ volt mégis, amire megemlékezett, a beteg nõ a kórházban, ki Palvicz gyermekéhez utasíthatja.
Még egy pohár rosztopcsinnal leöntve kábulatát (ami ellen azt nagyon jónak tartotta), sietett fel a várba.
A hullákon, az ágyúkon, a cserepeken, a gerendákon kellett még keresztüllépdelnie, hogy eltaláljon arra a helyre, amit keres.
Egy tizenhét napig ostromlott városban pedig nem oly könnyû valakinek tájékozni magát. Némely jól ismert ház nincsen sehol. Eltûnt.
Azt tudta Richárd, hogy a kórházak fölé fekete zászló volt felvonva figyelmeztetésül. Civilizált ellenfél a fekete zászlóra nem lõ.
Arról a gyászlobogóról rá lehetett találni a keresett házra.
Hanem abba a kórházba meg nem akarták beereszteni Richárdot.
Az õrül állított honvédek azt válaszolták neki, hogy oda mindenkinek meg van tiltva a belépés.
- Ki adta a rendeletet?
- A térparancsnok.
Ráment a térparancsnokra:
- Miért nem szabad a kórházba bemenni?
- Mert ott kiütött a kórházi üszög.
- De én nem bánom, ha a fekete halál vagy a keleti pestis ütött is ki; nekem be kell mennem.
- Elvisz az ördög.
- Dehogy visz. Ma bedugtam a lábamat a kéményén, mégsem kapott el. Nem félek én a levegõtõl.
- De hát mi dolgod van abban a kórházban?
- Becsületbeli ügy.
- No, hát eredj! Hanem ha belehalsz, rám ne hagyd az árváidat.
Richárd visszament a kórházhoz a térparancsnok engedélyével.
A kórházban akkor éppen egy tábori orvos sem volt. Mind a halálra sebesült várparancsnoknál voltak.
Egy öreg betegápolónéval lehetett csak beszélni.
- Van itt egy Bajcsikné nevû asszonyság?
- Van.
- Merre van a nõk osztálya?
- Itt.
- Vezessen hozzá!
A vén banya ajtókat nyitogatott nehéz, fojtó légû szobákban, mikbe lépve Richárd arra a gondolatra jött, hogy ha a tûzakna a pokol kéménye volt, ez itt valósággal a pokol konyhája. Itt fõzik a halált.
Az ápolónõ egy függönyös ágyhoz vezette Richárdot, s annak a függönyét félrehúzta elõtte. Ott feküdt egy emberalak, rövidre nyírott hajjal, szederjes ábrázattal.
- Ez az.
- Alszik? - kérdé Richárd.
- Meghalt - felelé az ápolónõ.
- Mikor?
- Ma reggel.
- És a cselédje?
- Az meghalt tegnap éjjel.
Richárd maga elé bámult. Mintha egy talányt akarna megfejteni, mely a másvilágba tûnt el elõle.
Odahajolt a tífuszban elhalt nõalak fölé; s akkor vette észre, hogy az ágy melletti falra ákombákom írással valami van feljegyezve.
Kibetûzte az írást.
„A fél rézpénz - Monor - Kaszáné - 73.”
Ezt akarta tudni.
Visszabocsátá a függönyt a nyoszolyára. A betegápolónõnek adott egy aranyat, s azzal sietett a halál e házából.
Mikor kilépett belõle, oly jólesett egyet lélegezhetni a friss levegõbõl, a lõporfüsttel, korombûzzel terhelt levegõbõl.
A Dísz téren Ödönnel találkozott. Az eléje sietett derült arccal.
- Hatlépésnyire tõlem! - kiálta eléje Richárd. - A tífuszkórházból jövök. Ma ne közelítsen hozzám, akit szeretek.
És elfutott elõle.
Richárd bérkocsit keresett, és hajtatott Monorra.
Otthagyta Pestet friss diadalmámorával.
Legalább egymillió éljenkiáltást s egypár ezer csókot vesztett el vele.
Ment ahelyett fölkeresni a „meghalató intézetet”.
Mi az a meghalató intézet?
Majd mindjárt megtudjuk.
Kínában, amint tudós Wagner Cristophorus írja, az a bevett és törvényesen helybenhagyott szokás van, hogy miután évi átalány szerint tíz százalékkal több leány születik, mint fiú, ez a manco a természet bilance-ában akként üttetik helyre, hogy a fölös számú csecsemõk egy meghatározott napon a Lileu Ping szigetre összehordatnak, ott megáldatnak, beszenteltetnek, s aztán a „sárga folyóba” belehajigáltatnak. A sárga folyónak a keleti partja mocsáros, ott a bambusz közt sok gyík lakik, mik tátongó, százfogú fejeiket feltartják a vízbõl. Egy kis ideig úsznak a gyermekfõk a víz fölött, mire a mocsárhoz leértek, már akkor csak a krokodilfõk úszkálnak a vízen.
Ekkor azután a mandarin megköszöni a százkezû Visnunak, hogy ilyen sok hím- és nõnemû újszülöttet ajándékozott ez évben is a mennyei birodalomnak: „Íme, a differencia tisztelettel visszaküldetik.”
És ezzel lekvitteltek egymással: a társadalom és a természet.
Nálunk a hasonló lekvittelést gyermekgyilkosságnak nevezik; büntetése öt esztendõ.
Ez itt sokkal rafinírtabb módon intéztetik el.
Ahelyett hogy kínai barbár õszinteséggel azt mondanák annak a felesleges istenáldásnak: „Te kis síró-rívó portéka, aki senkinek sem kellesz, midõn megvagy; aki magad sem tudod még, mit tesz lenni vagy nem lenni. Látod, eltévesztetted a dolgot, nem ide voltál híva; valami más csillagzaton kellett volna születned; itt nem ismer senki. Az apád nem bán, az anyád nem ér rád; ez talán cseléd, ki maga is más házánál kuporog; talán divathölgy, kinek bölcsõd útjában lenne; talán szerencsétlen, kinek lételed szégyen; vagy talán takarékos gazdaasszony, kinek sok pénzébe kerülnél, míg felnõsz. Eredj isten hírével vissza! Szüless át egy másik csillagzatba, ahol privilégium nélkül lehet születni. Te kis porba esett isteni szikra, te csírája a léleknek egy tökéletlen állatban, te semmibõl lett semmi; szállj le a víz fenekére, szállj fel az égbe, s mondd meg Visnunak, hogy itt is voltál” - ehelyett minálunk kitalálták a „dajkaságba adást”.
Ez a „meghalató intézet”.
Nem ölik meg azokat a szárnyavesztett apró angyalkákat, csak meghalatják õket.
A Pest körül levõ falvak mind tele vannak ilyen dajkaságokkal.
Errõl a dologról nem vezet senki statisztikát.
Kerül-e valaha vissza „egy” azok közül, akiket odaküldtek? Nehéz volna rá megfelelni.
Amint Richárd belépett a megholt nõ által jelzett házba, a konyhán keresztül az udvarszobába nyitva, csaknem elfutott onnan.
Minden érzéke meg volt támadva egyszerre.
Az a megnevezhetetlen bûz, ami egy mindig emberrel telt, soha nem szellõztetett, alacsony, földes szobában megörökült: miazma, penész, piszok együtt! A tífuszos kórház halálgõze nem éri azt utol.
Az a nyirok, mely egyszerre végigborzongatja az egészséges bõrt, s közelgõ nyavalya elõérzetét költi fel az idegekben.
Az a savanyú, émelyítõ íze a légnek, amit minden pórus érez, mintha csupa íny volna mindenik.
S e bûzben, e nyirokban négy ágy és egy bölcsõ tele nyivákoló, ordító, bömbölõ porontyokkal; akik közül legjobban van ellátva az, amelyik meztelen; akin nem lóg a gyalázatos rongy.
Hármával összezsúfolva egy vacokba, melyet használnak addig, míg egészen össze nem rohad, hentereg, mászkál, dulakodik az állativadékok legtehetetlenebbike. Egy- és kétévesek többnyire.
A tizenharmadikat a bölcsõben ringatja egy harmadfél éves gyerek, kinek ezzel a munkával kell megszolgálni azt a fõtt krumplit, amit markából fal nagy mohón. A bölcsõs gyermeknek még hímzett ruhája van, és szalagos vánkos a feje alatt. Az nem sír; egy nagy szopacs van a szájába dugva. Azzal csalják meg az anyai emlõ helyett.
A kályha padkáján nyavalyog egy kétéves fiúgyerek, kinek a két lába be van kötve; bizonyosan sebes.
Richárd eliszonyodva nézett körül ez odúban: melyiket képzelje e nyomorult alakok közül Palvicz Ottó gyermekének. Egyik visszataszítóbb volt, mint a másik.
És volt ideje szemlélõdhetni, mert jó haladékba került, míg az intézet tulajdonosnéját valahonnan a kertbõl elõkurjongatták, ahol fokhagymát ültetett. Bizony nem is strázsálja ám azokat a porontyokat napestig a fészkükön; elég, ha háromszor megeteti napjában.
Kaszáné asszony nagy, csontos, erõs némber volt. Semmi rosszaság, gonosz indulat nem látszott a vonásain. Úgy vette õ ezt az üzletet, mint egy meglevõ bajt, amit nem õ talált fel.
Az ilyen látogatásokhoz is szokva volt már, mint Richárdé. Ritka ugyan a férfilátogató e háznál, de mégis megesik.
- Ó, tessék innen kijönni, nagyságos úr, a tisztaszobámba, ebbül a bûzös verembül.
- Bizony, hallja, Kaszáné asszonyom, ez utálatos egy odú: hanem azért maradjunk itten.
- Hát bizony palotát nem adhatok nekik nyolc forintért meg három forintért egy hónapra - nyelvelt vissza a némber.
- Hát csak annyit fizetnek? - kérdé elbámulva Richárd.
- Annyit bizony, édes lelkem, nagyságos úr; s még azért is mennyi hercehurcám van. Holmi szegény cselédfélétül csak könnyebben megkapom azt az öt forintot, mert annak minden hónapban kijár a bére; de mikor valami úri dámával van dolgom, az isten õrizz. Mert vannak ám itten úri gyerekek is. Ne tessék rosszat gondolni. Ez a kis poronty a bölcsõben („Mért nem ringatod jobban, te akasztani való hóhér!”) - hát ez egy jómódú kereskedõnének a kicsinye, akinek derék ura van, szép szállása van, kocsin jár, selyemmel söpri az utcát, hanem hát nem tudta tûrni a szoptatós dajkáknak a szekatúráját. Tudja, lelkem, egy szoptatós dajka nagy úr egy úri háznál, s inkább kiadta hozzám dajkaságba. Az igaz, hogy ez tizenkét forintot fizet; de tisztába is kell tartanom a kicsinyét, s minden hónapban egyszer be kell hozzá vinnem a városba, hogy lássa.
- Hát ennek sem tart ön dajkát?
- Hja, az itt ki nem állná. Aztán mibül? Tizenkét forintbul?
- Hát mivel tartja?
- Ó, ez nagyon jól él. Még pépet is kap. S tejbe mártva a szopacsot.
- S mi van a szopacsban?
- Jó fekete kenyér; az legjobban tisztítja a gyermeknek a vérét. Hja, lelkem, mikor azért a másik porontyért három forintot fizetnek, piskótával nem tarthatom.
- Három forintot! S ki az a kegyetlen, aki három forintot ád egy gyermek havi élelmére?
- Jaj, édes lelkem, nagyságos úr; azt a magisztrátus adja; mikor egy olyan eldobott porontyot felvisznek a biztosok, a kapitányság összehívatja a dajkaságokat, s amelyik legolcsóbban elvállalja, annak odaadja. Már ennél olcsóbban nem lehet. Aztán hányat itten felejtenek. Megszöknek tõlük; azt sem tudom, hol keressem. Ez a kutya is olyan, aki a padkán ordít. „Majd befogod a szádat!” Kérem, nagyságos úr, tizennégy hónap óta nem láttam érte egy batkát.
- Mi baja annak a gyermeknek?
- Hát az égetni való rossz kölyke, annak is maga az oka. Levest fõztem nekik, merthogy vasárnap volt, s a rossz, pákosz kölyök magára rántotta a fazekat, s mind leforrázta a két lábát, hogy végig kisebesedett.
- S ön gyapotronggyal kötötte be a nyomorultnak a sebes lábait. Az irtóztatót szenvedhet alatta.
- Árt is az neki! Úgysem lesz belõle ember, mert a sok sivalkodástul már sérvet kapott. Belehal. Apja, anyja nem nagyon bánják. Kocsis, kocsisné. Szegény emberek. Itt sem laknak már.
Richárd lelke megkönnyebbült. Ez nem Palvicz gyermeke.
- Kaszáné asszonyom. Én egy gyermeket keresek önnél, akiért szintén régen nem fizettek már. A gyermeket Bajcsikné adta át önnek; a neve Károly, nyakába egy fél rézpénz volt kötve, a mellén szederjes anyajegy.
- Ó, bizony, édes lelkem, azt ugyan jól teszi, ha megfizet érte. A Károlykáért, a kedves kis Károlykáért.
- Melyik az ezek közül?
- Ó, az nincsen ezek között. Az odakinn van; az külön helyen van.
- Külön helyen? - Richárd kezdett jó véleménnyel lenni Kaszáné asszonyom felõl.
- Majd mindjárt behozom. Tessék besétálni addig a tisztaszobába!
- De én is oda akarok menni hozzá. Én azt a gyermeket magammal akarom vinni.
- Magával vinni? Ó, az már más. Hanem bizony egy kis alkalmatlanság lesz vele. A Károlyka nagyon beteg.
- Mi baja?
- Szemfájása van. Azért tettem külön, hogy a többiekre rá ne ragadjon. Erre is úgy ragadt egy másikról, aki már a múlt héten belehalt.
- Hát mért nem gyógyítják?
- Próbáltuk mink azt mindenképpen; még porrá tört gálickövet is fújtam a szemébe; a sem használt. Csak rákszemet lehetne kapni! Ha a „nagysárfû” magtól meg nem gyógyul, hát aztán semmitõl sem.
E beszéd közben végigvezette Richárdot a sáros udvaron Kaszáné egész az istállóig, az istállóbul nyílt egy sötét fakamra; ott, abban a sötét odúban látott Richárd egy rongyos szûrdarabbal betakart gyermekalakot heverni félmeztelenül, fájdalomtul lehunyt szemekkel. Az a gyermek, amint a belépés neszét hallotta, elkezdett nyöszörögni: „Ó, adjanak egy kis vizet, meghalok szomjan.”
- Tudja, édes lelkem, nagyságos úr, azért tettem erre az árnyékos helyre, hogy ne ártson a szemének a világosság.
- Menjen, és hozzon neki vizet!
- Jaj, édes lelkem, nagyságos úr, betegnek nem jó vizet adni. Én sohasem hagyom inni a beteg gyereket, mert az annak rossz.
Most aztán Richárd olyat kiáltott rá, hogy majd hanyatt esett az asszony ijedtében.
- Hozzon neki rögtön vizet!
Kaszáné aztán hozott a kútról egy vászonkorsóval.
Richárd térdére emelte a gyermek fejét, és ajkához tartá a korsót.
A nyomorult teremtés félig kiitta azt.
Richárd a vízbõl a markába töltött, s gyöngéden megmosta vele a gyermek orcáját. Olyan jól látszott az annak esni.
Azután elõvett egy fehér zsebkendõt, s beköté vele a gyermek fájós szemeit.
Akkor aztán felvette a szecska és fûrészpor közül, amiben feküdt, s betakargatá a köpenyébe.
„Csak félcipõcske van szegénykének a lábán.”
Mikor kivitte a világosságra, és meglátta, minõ állapotban van, eszébe jutott, hogy Palvicz Ottónak rettenetes oka volt nõül nem venni azt az anyát, ki gyermekét hidegvérrel ide hagyta kerülni. Ha Palvicz Ottó maga talált volna itt rá, talán megölte volna azt a némbert, aki a jegygyûrûjét hordta.
Richárd a hintóig vitte ölében a kisfiút.
Kaszáné egész odáig kísérte az urat. Mert nem addig van az; hanem hát a tartáspénzt ki fizeti?
Mikor a gyermeket elhelyezte Richárd, kivette tárcáját, s egy csomó pénzt dobott az asszonynak.
- Jutalmul a jó gondviselésért.
Kaszáné kétszerezve találta a járandóságot, s hálálkodni akart. Richárd bevágta az útját.
- Hallja maga, Kaszáné, én most csak azt sajnálom, hogy nem olyan idõben élünk, amikor megégetik a boszorkányokat; mert amikor magát égetnék, azt még magam is megnézném.
Mely nyájas istenhozzád után búcsút vett a „meghalató intézettõl”.
Mikor a falu alatt elrobogott, figyelmesen nézte az oldalt esõ temetõt; ott hosszú sorokat látott apró sírokból, miket kicsiny, fehér, kék, zöld keresztecskék jeleznek. Ezek az apró, földbül kiálló keresztek: a jangcsekiángi mocsárból kimeredõ kajmánok fejei. Csakhogy amit a kajmánok elvégeznek egy perc alatt, ahhoz amazoknak évek hosszú kínzásai kellenek.
Richárd egyenesen a gyermekkórházhoz hajtatott Pesten.
Ne gondolja valaki, hogy ez valami államintézmény. Magánpolgárok jószívû adakozásából áll fenn; a státus csak annyit tesz meg vele, hogy az adakozásokból lehúz egypár ezer forint jövedelmi adót, az emberek legszánandóbbját fosztva meg, ki háromszorosan részvétet igényel, mint gyermek, mint szegény, mint beteg.
Hanem hát „az Astaroth éhezik”. A büdzsé a gyermekpépbe is belezabál.
Richárd a legjobb helyet találta ki Palvicz Ottó gyermekének. Ott visszaadják azt az emberiségnek.
A takarékpénztárnál annyi összeget tett le, amennyinek kamatjából a gyermeket tartani és nevelni lehet.
A városi tanácsnál bejegyeztette magát, mint a gyermek gondnokát. Palvicz Ottó alhatik nyugton a föld alatt.
Másnap nagyszerû ünnepélyek voltak Budapesten. A csatában elhullott hõsöket temették egy diadalmas nemzethez illõ pompával; az ostrom alatt kitûnt vitézeket érdemrendekkel díszítették fel; s Pest város hálás polgárai nagyszerû lakomával vendégelték meg a napok ünnepelt hõseit.
Richárd alig várta, hogy mindennek vége legyen.
A gyermekkórházba sietett.
Jobban van-e már a Károlyka?

EPHIALTÉSZ
„Én gyûlölöm a hazámat!”
Lehet-e ennél súlyosabb, végtelenebb, iszonytatóbb mondás?
Lehet-e ennek a mondásnak megfelelõ érzés?
Lehet-e tett, melyben ez érzés megtestesülhet?
Ismer a történelem óriási alakokat, kik e szót kimondták. De azok mind összeroskadtak alatta.
Gyûlölettel csapta be Róma kapuját a kiûzött Coriolan, s mint síró gyermek tért vissza a kaputól, midõn kezében volt a bosszú.
Átkozódva futott el a csatatérrõl Salamon, hol hazája népe koronájától fosztá meg, s mint vezeklõ remete tért vissza a fehérvári templom küszöbén hazáját megáldani.
Belizár háromszor meggyûlöli hálátlan hazáját, s midõn ellenség közelít hozzá, háromszor menti meg végveszedelmébõl; az utolsó bánat megöli.
A vén Foscarinak megszakad a szíve hazája gyûlöletében. Bolivár odadobja koronáját meggyûlölt hazájának, de nem harcol ellene. Béldi Pál meghal a börtönben inkább, mintsem gyûlölt hazájának idegen segéllyel fejedelme legyen.
És Krisztus, midõn a keresztfán küzd a halállal, azt mondja: „Bocsáss meg hazámfiainak, atyám”; azon hazafiainak, kiket három nappal elébb oly isteni haraggal elátkozott!
Meg kell törni, le kell roskadni e gondolat alatt mindenkinek, legyen az ember vagy ördög vagy isten, amíg lelke körül annak a földnek a porát viseli, amelyet gyûlölni akar.
Nem lehet gyûlölni a hazát. Ahhoz nincs elég nagy lélek.
Hanem eladni: az lehet. Ahhoz éppen nem kell lélek.
Nem gyûlölte Ephialtész Hellászt, csak eladta.
Távol legyen, hogy piedesztált rakjunk a törpék alá, s mint démonokat mutogassuk be õket.
Ephialtész nem volt démon. Bizonyosan mellõzte Pauszaniasz valami hivatalosztásnál, vagy tán egy theszbiai legyõzte az olimpi játékokban; tán gazdag özvegyet akart elvenni, s az elutasította a kezét, vagy lehet, hogy Epikurosz követõje volt, s nem volt hozzá elég pénze, talán a hitelezõi szorongatták, s az arkhónok nem voltak pártfogói. És aztán Xerxés biztatta, hogy ha elfoglalhatja Hellászt, megteszi szatrapának Tesszália felett. Bizonyosan így volt.
Erre aztán Ephialtész azt monda, hogy gyûlöli a hazáját. Pedig nem igaz - csak jól akart belõle lakni.
Az örömriadalnak, mely Budapest falai közül felhangzik, visszhangja is van.
Ezen echó, mit a Kárpátok bércei adnak vissza: az orosz himnusz.
A budapesti diadalhang ezt rivallja: „Éljen a világszabadság!” A Kárpát visszhangja ezt zúgja vissza: „A cár mindenható.”
Háromezer-hatszáz lábnyi magasban a tenger színe fölött, a Kárpát hegysor egyik magaslatán mulat egy vidám társaság bor és zeneszó mellett.
A magasról gyönyörû kilátás nyílik az alant elterülõ vidékre. Kétoldalt sötét fenyõrengetegek képezik a tájkép rámáját. A háttérben egy távozó esõfelhõ, melynek sötétjén keresztül az alkonyra szálló nap két teljes félkörû szivárványt hidalt át. A belsõ, fényesebb félkörön belül az egész tájegyetem valami bûvös, ragyogó színt kapott; élénk, földöntúli eleven zománca van minden tárgynak, s ahol a szivárvány átlátszó fénye takarja a vidéket, ott minden tárgy annak a színeit vette fel, s látni aranypiros erdõt, aranyzöld tornyokat, damaszklila tavat. E mennyei bûvkörön belül huszonkét falut lehet megszámlálni a völgyben elszórva. Az erdõkbõl mindenütt patakok törnek elõ, mik úgy csillámlanak fel, mintha száz meg száz tükördarabbal volna behintve e tündér vidék. Az az istenáldotta vidék, mely most a vetések zöld bársonyába van öltöztetve, s melynek õsvadon szépségét az emberi mívelés fokozza, egyenes országutakat, tornyos városokat rajzolva közé. Alulról fölhangzó kallók és hámorpörölyök ütése hirdeti, hogy az indusztria él.
A nap mindig lejjebb száll, a szivárvány mindig följebb emelkedik, a felhõ mindig messzebb távozik, a táj egyre tágul, a látkörön már meglátszik az a vulkánidomú hegy, melyen a világ leghíresebb bora terem.
Látvány, minõt Isten mutatott Mózesnek, midõn egy pillantást engedett neki vetni a Nebo hegytetõrõl a Kánaánba.
Ez Magyarország!
A hegytetõn mulatozó társaság elragadtatva nézi e látványt.
Mind férfiak. Mind katonák. Az orenburgi ezred tisztei, orosz testõrlovagok, cserkesz és muzulmán elõkelõ vitézek.
Van közöttük két polgári férfi is, két magyar ember.
Az egyik Rideghváry Bence, a másik Tallérossy Zebulon.
A társalgás németül folyik. Az orosz tiszteknek éppen úgy obligát tantárgyuk a német nyelv, mint a burkusoknak a francia.
- Nézzétek - szól Rideghváry Bence, miután sorba elszámlálta a városok, a faluk neveit, mik ott lábaik elõtt el vannak szórva. - Nézzétek: ez az út Konstantinápolyba!
„Hurrá!” - Magas kiáltás üdvözli szavait - „Éljen a cár”
S az összecsördülõ pohárcsengés után rákezdi a társaság az orosz néphimnuszt.
Rideghváry együtt énekel velük. Már megtanulta az orosz himnuszt. Mindenki leveszi a fövegét az ének alatt.
- Hát te nem énekelsz, Zebulon? - kérdi Rideghváry a mélázó öregúrtól.
- Hangom páva - felel a bús férfi.
A himnusz a kõszáli magaslatról messze hangzik a vidék felett. Alant a hosszú országúton szakadatlan sorban vonulnak a minden oroszok cárjának lovasezredei; azok folytatják az aláhangzó himnuszt, azt a nemzeti dalt, amelynek aki szavait nem érti is, megértheti e hol riadozó, hol misztikus, majd fenyegetõ, majd sötéten elborongó dallamból, hogy az a minden oroszok urainak dala, mely szól azon vakmerõ népeknek, akik büszkélkednek vele, hogy még nem viselnek rabigát. Góg és Magóg dala az a sziklák mögül.
- Nézd! - szól Rideghváry, odavonva maga mellé Zebulont. - Négy lovasezred halad el itt elõttünk az úton. Az egyik az Olga Nyikolajevna, a másik Cesarevics huszárezred, a harmadik az Olviopol dzsidásezred, a negyedik a muzulmán lovasság. Minden ezrednek egyforma színû lovai vannak. Az Olga Nyikolajevnának szürke, a Cesarevicsnak sárga, az Olviopolnak fekete, a muzulmánnak pej. Még hátravannak a doni kozákok és a vosnesensk dzsidások. Azután jön az ágyúpark. Azután a gyalogezredek. És végül a szekerészet. És aztán a második és harmadik hadtest. Nyolcvanezer ember.
És megszorítá Zebulon kezét.
- Most következnek a mi diadalaink napjai! Most fogjuk a lábaink alá gázolni a mi ellenségeinket! Ennyi erõ alatt szétmállik az egész nyomorúság.
És ragyogott bele az arca.
Hogy jobban gyönyörködhessék e látványban, egészen a szélére lépett a meredélynek, mely százhúsz ölnyi magas falként emelkedett ki a fenyõerdõk közül, fent buja pázsitszõnyeggel terítve.
És Tallérossy Zebulonnak, amint e meredélybe lenézett, az a szédületes gondolata támadt, hogy mi lenne belõle, ha õ most ezt az õ kedves barátját derékon kapná, s mint Dugovics Titusz a törököt, lerántaná magával együtt oda a mélységbe?...
Úgy segéljen!
Csak az az öt leány ne volna odahaza!
A nap a láthatáron alul szállt már. Az a tûzgolyó, mely még az égen izzadni látszik, már nem a nap, csak annak a gõzkörtül fölemelt optikai csalképe. A szivárvány még ívlik az égen; de nem hétszínû többé, hanem egyszínû, tûzvörös.
A völgy útjain még tovább hangzik a himnusz. Az orosz lovasok zene helyett énekszóval vonulnak be a városba.
Tallérossy Zebulonnak sehogy sem tetszett már ez az állapot. Addig csak szerette a mulatságot, amíg az õ kedves barátja és pártfogója társaságában elõre-hátra utazgatni kellett, idegen nagy férfiakkal megismerkedni, fontos küldetésekkel megtiszteltetni, nagy kitüntetésekben részesülni, a magas politikában tényleges szerepet vinni.
Azt hitte, a magas politika majd mindent elvégez szépen, csendesen, okosan.
Azt hitte, az orosz diplomácia majd közbeveti magát a harcoló felek közé, s arra aztán mind a két fél recipiskál: beveszi a jó tanácsot.
Legelõször is visszavetetik a debreceni vésztörvényeket. Azután legfeljebb a mostani minisztériumot leköszöntik, a fõispánokat leteszik, másokat raknak helyettük, s a jövõ országgyûléssel elfogadtatnak kétszázmillió státusadósságot. Talán egypár nagy embernek útlevelet is adnak Amerikába.
Hanem azután, mikor azt látta, hogy nagyobb baj lesz itten, akkor az egész magas politikától elment a kedve. Ezt õ nem így képzelte.
Azt nem bánta volna, ha Boksa Gergõt eszére térítik, meg a többi hasonló embereket; de hogy azt az egész mappát, amelyrõl õt Boksa Gergõ et consortes lekergették, ezért rátartsa a gyertyára, s nézze, hogy ég az el az utolsó körömfalatig, már az nem fért az õ érzékeny keblébe.
A kedélyes majális után, melyet együtt élvezett át a fényes idegen urakkal, Rideghváry társaságában kocsizott haza a völgyben fekvõ városig Zebulon.
Útközben aztán sincerizálgatott vele.
- Hja, bizon ez nagy erõ. Ennek, nem tudom, hogyan fognak ellene állhatni azok odabenn.
Rideghváry kérkedõ gunyorral mondta:
- Fuimus Troes! Ruet Ilium et ingens gloria Parthenopes. (Voltunk Trójaiak! Megdûl Ilium és Parthenope roppant dicsõsége.)
- S mi lesz akkor legyõzöttekkel?
- Vae victis! (Jaj a legyõzötteknek!) - volt rá a válasz.
- De csak nem fognak valami erõsen izélni velük? (Nem merte az igazi szót kiszalasztani a száján.)
- Ense recidendum immedicabile vulnus. (Vassal kell kivágni a gyógyíthatlan sebet.)
„Vigyen a tatár - gondolá magában Zebulon - a diák klasszikusaiddal, beszélj velem magyarul.”
S aztán egyenesen föltette neki a kérdést:
- No már, teszem föl, egy olyan emberrel mit csinálunk, mint Baradlay Ödön; akit szerettük, becsültük, és az egész ország. Akinek atyja volt olyan jó barátunk, akinek anyjának megfogadtunk, hogy gyermekeit fogjuk mindenütt védelmezni; aki ha tette, ami nekünk nem tetszette, nem tette haszonbul, hanem meggyõzõdésbül. Szép talentum, nagy ész; sok hasznát veheti még valaha ország. Lehet még trónusnak oszlopa. Nos?
Citált aztán Rideghváry Zebulonnak diák auktor helyett német klasszikus mondatot:
- Mitgefangen, mitgehangen.
Zebulon aztán nem szólt hozzá többet az egész úton egy szót se.
Hanem mikor Rideghváry Bence aznap este az íróasztala fiókjában hagyott útlevélblankettek közé nyúlt, úgy tapasztalá, hogy azok közül a legfelsõ hiányzik. Az pedig egy angol útlevél volt, a legpontosabb láttamozásokkal ellátva, közbeesõ országok követségeinek bélyegeivel hitelesítve, csak a név és személyleírás hiányzott belõle. Ily üres útleveleket tartottak készen titkos missziókban járó megbízottak számára. - Azt nem lophatta el más, mint Zebulon. Kinek lopta?
Rideghváry mosolygott e fölfedezésen.
Jártában-költében mindig egy kocsiban utazott Zebulonnal, s egy szobában hált vele.
Mintha attul tartott volna, hogy elszökik tõle Zebulon.
Minõ nagy barátság kötötte a kegyelmes urat ez ismerõséhez?
Egyszerû a magyarázat. Rideghváry nem tudott azon vidék lakóinak nyelvén, amelyre legtöbbet számítottak; Zebulon pedig annak a népnek valóságos orákuluma volt. Szerették, prófétájuknak tartották. Ha azokkal értekezett, valódi Áron volt Mózes mellett. Csak a témát kellett neki feladni, õ azt igen szépen felcifrázta. Ennél a válságos expedíciónál olyan szükség volt Zebulonra, mint a falat kenyérre. Azokat a felháborodott népeket, amiknek falvain keresztülvonuland az orosz sereg, bölcs felvilágosításokkal rábírni, hogy a fegyveres vendégeket ne tekintsék ellenségnek, hanem jó barátnak, testvérnek, fajrokonnak.
Ez volt Zebulon missziója.
Érezte õ annak szagát elõre!
És sehogy sem vette a nyaka!
Nagyon célszerû elõvigyázat volt Rideghvárytól, hogy ékesen szóló Áronát mindenkor saját szobájában hálatta; mert az bizony megszökött volna tõle már régen.
Törte azon a fejét Zebulon, hogyan veszthetné el valahol ezt az õ nagyméltóságú protektorát. De nem lehetett! Szerette az õtet nagyon. Azt is próbálta már, hogy összevész vele, s akkor brusquirozza a szakadást. Nem lehetett. Nem tudott igazán megharagudni. Mindjárt kibékítették. Rideghváry olyan szépen bánt vele, hogy nem lehetett vele haragban maradni.
A legutóbbi diskurzus óta pedig komolyan elhatározta Zebulon, hogy elcsapja magától ezt az õ kedves barátját.
„Ha te nem engedsz engemet elszökni magadtól, majd elszöktetlek én téged magamtól.”
Egy terve volt Zebulonnak már régóta.
Ez a terv akkor szülemlett az agyában, amikor a legelsõ kozákot meglátta sárga uborkát enni, nyersen, éhomra. Csak azon módon harapta a kozák az uborkát, ahogy leszakította a kertbõl, mint valami kedves csemegét.
Érlelte e tervét azon szakácsmûvészet szemlélete, melyet a muszka tábor ínyencei szeme láttára kifejtettek; disznótököt, tehénrépát összemetélve, veres liszttel összekeverve és forró vízzel leöntve. Ami magában még nem volt jó mindaddig, míg rá nem jött valaki, hogy a világításra osztott egész csomag faggyúgyertyát a forró lébe belemártsa; amitõl a gyertya vékonyabb lett, de azért jó lett; a bouillon pedig egészen jó lett.
Tökéletességre jutott aztán Zebulonnak terve akkor, midõn az orosz hadseregben oly mértékben kiütött a kolera, hogy vesztett ütközetnek is sok lett volna a pusztulás. Kétezer-száznyolc halottjuk volt, mielõtt egy ütközetük lett volna, s minden megpihenésük helyét egy új temetõ meg egy ezer emberre való új kórház jelölte.
Ez az egy árnyéka volt Rideghváry ragyogó pályájának.
A kolerátul félt. És benne kellett járnia.
És aztán nem volt felõle bizonyos, hogy vajon a Szent Vladimir-rend megóvja-e az embert ettül a bajtul.
Annálfogva mindenféle prezervatívát hordott magával. Kámfort viselt zacskóban a mellén, sált kötött övül a derekára; a csizmájába kénvirágot hintett; a szobáját klórmésszel ragálytalanította; veres bort ivott este, arakot reggel, s fenyõmagot rágicsált napközben. És megtiltotta mindenkinek, hogy neki arról referáljanak, hányan haltak meg ma kolerában. Harangozni nem volt szabad halottra, sem fényes nappal temetkezni olyan városban, ahol õ megszállt.
Ezt a gyöngéjét tehát ismerte a fõúrnak Zebulon.
Azon majális utáni estén elment Zebulon a gyógyszertárba, és kért magának tartarus emeticust.
A gyógyszerész szabadkozni kezdett, de Zebulon letorkolta:
- Most nem parancsol doktor! Most én parancsolok! Van kivételes állapot. Ha én mondom kell, hát kell!
A gyógyszerész megijedt tõle; csakugyan rendkívüli idõk jártak. A kozák urak a hígított vitriolt az utolsó kupicáig kihörpölték a gyógyszertárban, mint valami delikáteszt; hátha ennek a kozákvezetõnek meg ezt kívánja a gyomra?
Adott neki tehát tartarus emeticust, apró adagokra felosztva.
Azt Zebulon eldugta a flanelljaklija alá.
Éjjel aztán, mikor Rideghváry úrral egy szobában aludt, bevett belõle két adagot.
Uraim! Ehre, dem Ehre gebührt! Minden embernek megvan a maga saját vitézsége. Zebulontul ez heroizmus volt!
Ilyen veszedelmes idõben mesterséges kolerát csinálni magának.
Terve tökéletesen sikerült.
A katasztrófa, mely a kettõs adag tartarus emeticusra következett, felriasztá mély álmábul Rideghváry urat.
Kiugrott az ágyábul a szoba közepére. Itt kolera van! Kifutott a folyosóra.
Otthagyta minden ruháját, ami le volt vetve, s más öltözetet kért; ami irata, málhája abban a szobában volt, megfüstöltette. S azzal befogatott, s sötét éjjel elmenekült abból a városból; meg sem állt a szomszéd faluig ijedtében. Úgy megrettent Zebulon veszedelmétõl.
Zebulon pedig, miután a tartarus emeticus bevégezte hatását, szépen elaludt, és horkolt világos virradatig.
Még tán akkor sem ébredt volna fel, ha rá nem nyitják az ajtót, s be nem jön valaki.
Az a valaki egy kis alacsony emberke volt, felgyûrt ingujjakkal, borzas, gubancos hajjal, papucsban, kék köténnyel. A körmeit díszítõ sellakmaradványok bizonyítják felõle, hogy asztalos.
Zebulon csak úgy a fél szemének a pillája alól leste, hogy hát e mit akar. Nagyon álmos volt még.
A kis borzas csendesen odalépkedett az ágyához, s elõhúzott mellköténye alól egy colstokot.
S amint Zebulon ott hanyatt feküdt az ágyon, s a rövid paplan alul ki voltak dugva a lábai; a kis borzas elkezdte a colstokkal végigmérni. A lába ujjától az ináig két láb, onnan a melle közepéig másik két láb. Onnan aztán nekiindult, hogy a tarkójáig is megméri, hány hüvelyk.
Hanem azt már Zebulon nem várta végig; hanem amint a kis ember az orra körül kotorászott a hüvelykmérõvel, egyszerre belekapott mind a két markával a borzas hajába, megcibálta irgalmatlanul a hajánál fogva az egész tömpe alakot, hogy az se látó, se halló nem volt ijedtében; hanem amint Zebulon az üstökét elbocsátá, csak térdre esett, s hüledezve rebegé: „Jézus Mária, Szent Anna!”, s a mellét verte a két tenyerével.
Zebulon pedig kiülvén az ágy szélére, két kezét két csípõjére tette, s úgy förmedt rá:
- Hát te akasztófa! Mit méregeted colstokkal termetemet?
- Jahahaj! Názáretbeli Jézus, ne hagyj! - rebegé a megriasztott emberke, s vacogott minden foga.
- De majd mindjárt megnázáretozom én tégedet, lurko! - kiálta Zebulon talpra ugorva. - Mi bajod neked az én termetem hosszúságával?
Mikor aztán a kis emberke azt látta, hogy Zebulon nagyon keresi az ágy mellett a nádpálcát, kezdte észrevenni, hogy egészen e világból való veszedelem fenyegeti, s annálfogva sietett a mentsége elõadásával.
- Kérem alásan, nekem az az excellenciás úr, aki innen elment, hagyta meg, hogy jöjjek ide; itt van egy halott úr, csináljak neki koporsót. Az árát is kifizette.
Zebulon most aztán restellni kezdte felgerjedését.
- Nono. Akkor jól van. Excellenciás baratom gondoskodta rólam. Nagy grácia. Rendelte nekem koporsót. Hanem hát nem élek vele. Ha kifizetett árát, azt maga majszter igya meg egészségemre. Aztán ne mondja senkinek, hogy micsoda tréfa volt közöttünk, mert kinevetik mind a kettõnket. Inkább nevessünk magunk.
A szegény megszeppent asztalos pedig nevetett volna is, sírt volna is.
- De megijedtem én nagyon. Még most is reszketnek a beleim. Nem tudom, nem lesz-e valami bajom. Mikor azt hittem, hogy meg tetszett halni, aztán a hajamba tetszett kapni.
- No, hát ott egy palackban arak. Tessék egyet huzni belöle. Ugy ni. Mi a neve magának?
- Sztrupka Márton.
- No, jól van, Tamás gazda. Hát igyék még egyet; aztán itt van még egy forint. Ezt én adom. Keressen nekem lovat. De nem szentmihálylovat. Arra még nem ülöm. Forspontot, ki engem elvisz Pukkersdorfba. Oda akarok evangelikus papomhoz, ki nekem nagyon jó barátom.
Amint aztán Sztrupka Márton megtudta, hogy Zebulon lutheránus, egyszerre ki lett engesztelve; elmúlt minden félelme iránta; a forintot elvette, megköszönte, kezet csókolt.
- Mindjárt itt leszek egy jó ismerõs kocsissal; magam is elmegyek vele az utat megmutatni neki, én is jól ismerem azt a tisztelendõ urat, három esztendeig voltam ott egyházfi.
Zebulon örült annak nagyon.
Minden pszichológiai és etnográfiai alaptétel ellenére volna, ha Sztrupka Márton valahogy tudtára nem adta volna Zebulonnak, hogy õ is „nostras”.
És ezzel a salto mortaléval sikerült Zebulonnak leugorni a láthatárról.
Ephialtész pedig vezette a „halhatatlan sereget” a Thermopülain át tovább...
És nem akadt Amphiktionja...

PERIHÉLIA
Akiknek még egy 1849-i magyar hírlap akad a kezébe (kevés volt, s ami volt, megsemmisítették), az fog egy rövid tudósítást találni abban, mely jelenti, hogy június 20-án reggel 10 és 12 óra között nagyszerû napudvar volt látható az égen.
Lesznek élõ emberek, akik emlékezni is fognak rá. Valóban a legnagyobbszerû perihélia volt az, amit látni lehetett.
A koróna, a hálósz és a melléknap egyszerre.
A koróna egy emberöltõ idõben egyszer ha elõfordul. A hálósz századot átlépõ ritkaság; a kettõ a melléknappal együtt portentum: égi csoda, melyrõl a természettudósok köteteket írnának - más békés idõkben.
Az 1849-i júniusban nem voltak Magyarországon természettudósok, kik az akkori melléknapot leírták volna.
Haj, akkor a „kettõs napot” észre sem vettük; nekünk az éjszakánk volt kettõs!
Kétszáznegyvenezernyi orosz hadsereg hömpölyödött alá Magyarországra.
Pihent, rendezett, harcedzett hadsereg.
Kétségbe kellett esni.
Voltak forró képzelõdésû emberek, akik azt hitték, hogy még lehet gyõzni.
„Voltak? - Voltunk!”
Ha õk jönnek ránk kétszáznegyvenezer emberrel, mi állítsunk eléjük félmilliót.
Minden ember, aki él, mozog, ki kezét emelni bírja, ki a férfi névre érdemes, talpra! Minden eszközt, ami vasból van, aminek éle, hegye van, fegyverül a kézbe; és aztán - egyszer kell meghalni. Csak nem akartok tán örökké élni, férfiak?
Keresztes hadjárat lett hirdetve a betörõ ellenség ellen. A papok prédikálták azt a szószékekbõl. És invokálták a rögtönzött fegyverekre a hadverõ Jehova áldását.
Erõs vonást képez e rettenetes korszak illusztrációjában ez a „veres kereszt”.
Feltûzte azt mellére a református és evangélikus éppen úgy, mint a katolikus. Feltûzte a zsidó is. A nemzet parancsolta!
Nem látott a keresztben más jelvényt senki, mint egy rettenetes idegen hatalom támadása elleni országos protestációt.
Elenyészett ez iszonyú veszéllyel szemközt minden valláskülönbség, minden dogma.
Lánghy Bertalan maga hordta kezében a felkelt nép elõtt a veres keresztes zászlót. Maga a protestáns pap. A kormány hirdette a keresztes hadjáratot, s a protestáns papok nem álltak elõ, mint a konstantinápolyi schismaticusok, az ostrom alatt a „filioque” fölött civakodni, hanem utánozták Amiens-i Pétert. Sokan megkeserülték azt.
Lánghy Bertalan roppant tábort toborzott már össze. Kaszákkal, lándzsákkal, fejszékkel fegyverzett tábort. Õ maga volt a vezér. Mi tudomány kell ahhoz? Rárohanni az ellenségre; nem gondolni a meghalással; vágni, míg az ellenben tart. Akarat, elszántság, elkeseredés volt hozzá elég.
Az ellenséget nem ereszteni át a Tiszán. Ez volt az õ feladatuk.
A szent Tiszán, melynek folyama még akkor is határvonalat képezett magyar és nem magyar között, mikor végig be volt fagyva. Ennek a bal partját ne tapodja ellenség.
Június huszadikán ezrével lepte el a népfelkelés a Tisza melléki rónát.
Forró nap volt, s a föld izzott, az ég sápadt.
Déltájon e sápadt égen csodatünemények tûntek fel.
A nap tányéra elmosódott, s tompa, szögletes küllõkkel vette magát körül.
Ennek a neve „koróna”.
Azután nagy távolban a naptól látszott egy kerek fényudvar, körös-körül, a szérû belseje felé halványpiros, a külsõ oldala gyengén zöld, mint a szivárványé. - Ez a „hálósz”.
S a fényudvar keleti oldalán ott sápadozott egy másik nap. Oly egyenlõ sápadt, szaggatott szélû mind a kettõ, hogy nem lehetett választani, melyik az igazi, melyik a melléknap.
A nép meg volt rettenve e tüneménytõl. Soha élõ ember nem látott ehhez hasonlót. Tanult emberek is csak tudományból ismerik, s megdöbben a szívük, midõn elõttük áll - egy században egyszer.
„A végveszedelem jele az égen!” - suttogák a babonások.
Lánghy Bertalan látta jól, hogy a nép baljóslatot lát, s ez égi betûket nem lehet letörülni onnan emberi kéznek.
Azt a betût ott merészen el kell olvasni! S mint Nagy Konstantin tette a csata hevében, hozzákiáltani: „In hoc signo vinces!” (E jelben gyõzesz.)
Az õsz pap felragadta a keresztes zászlót, s felállt a kunhalomra, és kalapját elveté magától.
Istennel akart beszélni.
„Te, ki onnan felyül jeleket mutogatsz nekünk! Fegyvereink diadalát jóslod-e vagy elveszésünket? Biztatóul mutatod-e, hogy magának a napnak is van ellensége, kit hatalmas kezed támaszt az égen - s kit kezed letöröl onnan ismét? Melyikünknek a napja az, amelyet le fogsz törülni a kettõ közül? Ó, bizonyosan azt hagyod meg, mely áld, világít, éltet, felmelegít. Azt, mely neked szót fogadott, s megállt az Ajalon völgyében, míg híveid harca bevégzõdött; azt, mely elfeketült, és vért ontott keblébõl, midõn szent fiad a keresztfán megdicsõült; a mi hazánknak napját, a te istenségedet hirdetõ napot. Bizonnyal azt tartod meg! Él az én lelkem, hogy e tünemény a mi napunk dicsõségét jelenti.”
A lelkész ki volt már akkor hevülve a naphosszat tartó buzdításban, erei fel voltak dagadva halántékain; arcán túlvilági megdicsõülés sugárzott.
A nép meghatottan, fedetlen fõvel hallgatá Istennel való beszédét.
„Ó, mert ha nem a mi napunknak dicsõségét mutatnák jeleid, akkor, ó, uram, ne lássam én semmi napodat többé. Ne legyek élõ azon a földön, amelyet hazámnak nem nevezhetek többé! Haljak meg ott, ahol ezen te zászlódat kezembõl kiejtem.”
S azzal kiejté kezébõl a zászlót, végigesett a kunhalom ormán, és meghalt.
Az Úr szaván vette, és betölté kívánatát. Jót tett vele. Az oroszoknál már ki volt mondva az ítélet: ötszáz kancsukaütés és deportáció Szibériába.
Az Úr megõrzé szolgáját, és magához vette.
Nem volt az csodatünemény, a patológia majd jól meg tudja azt magyarázni; szertelen volt a hõség, az ember nagyon fel volt indulva, s régtõl hajlandó az apoplexiára.
Hanem a keresztes hadat ez eset szétzavarta. A nép hazaoszlott.
Csak egy kereszt maradt még, mely segítsen.
Az a kereszt - a kardmarkolat.
És az sem segített messze.
A júniusi perihélia két napjából nem a régi nap maradt az égen.
Ezt az asztronómusok sem vették észre - de mi tudjuk.

RÉGI JÓ BARÁTOK
Augusztus tizenharmadikának éjszakája volt.
Baradlay Ödön a világosvári úrilak ablakából nézte a csillaghullást az égen.
Régi talány, miért hull augusztus tizenharmadikán ezer meg ezer csillag alá, miért jön elõ ezen az éjszakán ama csodás tûzijáték meteorokkal?
Ödön most már tudta, miért van ez éjszakán e sûrû csillaghullás.
Ahány csillagot látott leesni, még meg is tudta nevezni, „ki” volt az, „mi” volt az.
És azután elmélkedett felõle tovább.
Azon égõ aszteroidok közül, melyek az égen végigrepülnek, tûzvonalat rajzolva az álló képletek közé, nem mindenik hull le a földre. Sok csak meggyullad a föld gõzkörének erõs súrlásától, s aztán továbbrepül az égen. Van saját körpályája.
Vajon a mostani éj futó csillagai közül hány van olyan, mely továbbfut az égen, mely nem esik alá, földbe, tengerbe temetkezni; hanem útjára megy, s ismét megjelen egy új találkozáskor.
Saját csillagát nem számította azok közé. Az bevégezte futását.
Mikor az ember szükségtelenné vált a földön, akkor lemenni jó.
A magyar hadsereg e napon lerakta a fegyvert.
Ödön nem tartozott azok közé, akik önámítással ússzák meg a délibábot.
Tudta, hogy vége van mindennek. Csak az eszmének nincs.
Ez a generáció lejátszotta szerepét. De befejezte azt becsülettel. Az eszme fennmarad, és élni fog.
Azoknak pedig, akik érte küzdöttek, meg kell halni.
Meg kell halni azért, mert már semmit sem tehetnek érte egyebet, mint azt, hogy meghaljanak.
Ez volt a vége minden apostolnak.
A mártírkoszorú: az a korona.
A golgota: az az eszmének a koronázási dombja.
Ödön megírta a búcsúleveleket anyjához és nejéhez; tudatta velük, hogy balvégzetét nyugodtan fogja bevárni, mint bevárták Róma atyjai, kerekes székeiken ülve és menekülésre nem gondolva.
Annyi veszteség jutott e napra, hogy egy ember elvesztén keseregni sem illik.
Majd megnõnek, akik most kicsinyek, s ismét nagy lesz a világ.
Ödön egész filozófiai nyugalommal állapodott meg ebben, s nem osztozott abban a tétova sietségben, amivel sok pályatársa kereste az utat a személyes menekülésre.
Õ még csak arról sem gondolt, mivel sokan mások elõre ellátták magukat: külföldi útlevélre.
Aztán nagyon tisztelte a „brahminokat” azért, hogy sohasem futnak.
Futás a „pária” dolga.
(Bizony pedig néha a „ksetriáé” is.)
Amint így találgatja magában a futó csillagok neveit, egy ismeretlen alak áll meg ablaka elõtt, s felszól hozzá:
- Itt találom-e Baradlay Ödön urat?
- Én vagyok az. Hát ön kicsoda?
- Az én nevem Schneiderius Bálint evangélikus lelkész Pukkersdorfból. Egy levelet hoztam önnek.
- Jöjjön be hozzám.
- Nem mehetek. Sietõs utam van. Itt rekedni nem akarok. Míg az orosz áll mögöttünk, addig szabad az út. Késõbb nem lesz az. Itt a levél. Isten önnel.
A levelet átadta Ödönnek az ablakon át, s eltávozott.
Ödön asztalához ment a levéllel, hol gyertya égett.
A borítékon megismerte Tallérossy írását.
Felszakítá a levelet; abból egy cifra nyomtatvány hullott ki. A levél pedig így szólt:
Kedves barátom!
Sohasem elfeledem neked azt a sok jó szivességet, a mivel voltál hozám. Életemet is neked köszönhetem; mert ha hátul nem hagysz, bizonyosan elveszek. Boldogult atyádnak is jó barátja voltam. De meg egy ilyen nagy hazafinak elveszésit nem tûrhetem nyugodt szivvel, mint te vagy. Bár többin is segithetnék. Azért küldöm neked egy angol utlevelet, kivel kimehetsz Angliába. Utlevél van vizálva, ellátva mindennel akkurátusan, benne személyleirásod hüségesen. Egy hajszál különbség nélkül; mert nem akartam, hogy fejed megszabadulásáért bajuszt vagy szakállt levágjad. Tudom magamrul, milyen rosszul esik az. Irj bele nevet, mi neked tetszik.
Ezt a levelemet pedig elégesd,
hajdani öreg barátod
Tudod már ki?
Következett egy utóirat.
Ha szöx, szökjél Lengyelország felé, ahol senki se nem ismer. A másik felé valaki rád ismerhetne; de muszka nem látott soha. Annak mondhatod, hogy te vagy Algernon Smith; hát mit tudja az?
Még egy másik utóirat is volt.
Gondold meg, hogy ha külföldön lehetsz, még tehetsz valami jót ezért a mi szegény hazánkért.
Ödön kezébe vette az útlevelet. A legtökéletesebben el volt az látva minden kellékkel; a legutolsó név rajta az orosz fõhadvezéré volt. Még arról is volt gondoskodva, hogy az útlevél jól megviseltnek lássék.
Ödön ledobta azt az asztalra. Szégyenlette magát e gondolattól.
Hogy õ meneküljön? Meneküljön egy olyan embernek az irgalmából, akit addig legkevesebbre becsült; akit a legnevetségesebb embernek tartott; akit éppen nem kötelezett le maga iránt hálára soha? S most ennek köszönje az életét?
Aztán micsoda életet?
Hát érdemes még ez az élet arra, hogy azt az ember valakinek megköszönje?
De hasztalan keményítette meg szívét.
A lehetõség láttára elõvették a kedély gyöngeségei. Csak a vas lehetetlenség képezte annak acélát. Most eszébe jutott, hogy vannak még, kiket az õ élete boldoggá tesz. Egy anya, egy nõ, két gyerek.
Nem jó lenne-e még azokért élni?
Hát az a végsõ utóirat Zebulon levelében?
Zebulon nagy pszichológiai adományt árult el, mikor azt odaírta. Ez volt a legerõsebb indok. Hátha még használhat hazájának?
Megjelentek lelke elõtt azok az illúziók, amiket más optimistáknál kigúnyolt, kinevetett.
Hátha lehetséges volna azokbul valami?
Nagy volt a kísértés. Nem tudott neki ellenállani.
Még egyszer végignézte az útlevelet. A hátiratok között egy névre talál, melytõl összeborzadt. Rideghváry neve volt az.
Nem! Ez embernek ne legyen az a diadala, hogy fülébe súghassa gúnyos kárörömmel:
„Íme, az utolsó lépcsõ ama bizonyos magaslathoz!”
Fogta Zebulon levelét, s az anyjához és nejéhez írottakkal együtt a kandallóban elégette.
Azután behívta az inasát, s utasítá, hogy menjen rögtön haza Nemesdombra, s tudósítsa édesanyját, hogy õ külföldre menekül. Onnan várják tudósításait Jenõhöz címezve.
Aztán minden iratát, melynek nem szabad idegen kézbe jutni, elégette, hirtelen összecsomagolt egy kis málhát, ami legszükségesebb volt az útra. Az útlevelet kitölté Algernon Smith nevével, ahogy éppen Zebulon ötlete volt; azt tárcájába tette, kocsijába fogatott, s az éj sötétje alatt elhagyta Világost.
Jólesett, hogy sötét volt, nem látta az arcát senki pirulni. Elsõ találkozása az ellenféllel szerencsés volt. Az elõretolt hadcsapat vezére megvizsgálta útlevelét; rendben találta, és láttamozta a maga részérõl. Mehetett odább.
A második állomás, hol ismét elõ kellett mutatnia útlevelét, Gyapjún volt. Onnan egyenesen Váradnak szándékozott, és azután fel Szigetnek, s úgy keresztül Galíciába.
Gyapjún az ezredparancsnok szállására vezették. Ödön hideg nyugalommal ment be a terembe, s kérdezte, hogy kinek nyújtsa át az útlevelét.
Sokan voltak a teremben.
Mondták neki, hogy várjon, míg az ezredparancsnok a benyílóbul elõjön.
Ödön közönyös arcot csinált a várakozáshoz.
Egy segédtiszt azalatt átvizsgálta útlevelét, összehasonlította a személyleírást, s azt mondta rá, hogy minden rendben van. Az ezredes úr rögtön láttamozni fogja.
Íme, jön már.
A kilépõ ezredes láttára Ödön minden idegén egy villanyütés nyilallt keresztül. E villanyütésnek egyik pólusa az öröm, másik pólusa a rettenet volt.
Az eléje lépõ orosz ezredes - Ramiroff Leonin.
Leonin marciális alakká izmosult a lefolyt évek alatt. Arcán az ifjúi könnyelmûség helyett katonai szigor uralgott.
A segédtiszt mondá neki, hogy itt egy útlevél, melyet Mr. Algernon Smith kíván láttamoztatni. Az útlevél rendben van.
Leonin odaírta a nevét, s azután felvette az útlevelet, hogy Ödönnek átnyújtsa.
Ödön minden csepp vérét jegedni érzé ereiben, midõn szemei az éles, átható, vizsgáló tekintettel találkoztak.
Leonin mereven állt meg elõtte, parancsoló távolban. S onnan kiálta rá durva, kemény hangon angolul:
- But you are not Mr. Algernon Smith! You are sir Edmund Baradlay!
- Hogyan? - szólt angolul Leoninhoz. - Te elárulhatnál engemet?
- Én elfogatom önt!
- Te? Ramiroff Leonin? Ki velem egy szív, egy lélek voltál; ki elkísértél viharokon, fenevadakon keresztül; ki utánam rohantál a jég alá, hogy saját életedet kockáztatva megszabadíts?...
- Akkor testõr hadnagy voltam - felelt Leonin fagyosan.
- És most kiszolgáltatsz legkeserûbb ellenségeimnek? Beledobsz a legnyomorultabb, a leggyalázatosabb halálba? Odavetsz a gyõztes gúnykacajának?
- Most pedig testõr dzsidás ezredes vagyok.
Azzal kétfelé repeszté az útlevelet, s eldobta az asztal alá.
- Vigyétek el, s tegyétek õrizet alá!
A segédtiszt karon fogta Ödönt, s kivezette.
A ház minden szobája tele volt tisztekkel és azok szolgáival; a fogoly számára nem lehetett más helyiséget berendezni, mint a fakamrát, mely állt egy, az istállóhoz ragasztott deszkaszínbõl.
Ödönt oda zárták be, és ajtaja elé dzsidást állítottak õrül, karabéllyal.
Most azután Ödön érezte, hogy mit tesz „semmivé lenni”.
A letiport, elgázolt ember, ki helyébõl el nem hagyta magát riasztani, még mindig „valami”. Corday Charlotte arca még elpirult a haragtól, midõn levágott fejét a hóhér arcul üté. Még a leütött fõ is „valaki”.
De a futó ember, ki kelepcébe esett, az a „senki” és a „semmi”.
Ki hagyta magát ugratni abból a bûvkörbül, amelyben belül legalább egy ponton örökké sérthetlen maradt: az önbecsülés pontján. Most már azt is elveszté.
Most már még csak büszkén sem léphet a bakó elé, mert futott elõle.
Futott, és most, mint az ostoba fürj, belefutott a tõrbe.
Ó, milyen iszonyú büntetés e megaláztatás egy pillanatnyi ellágyulásért! Mily megtorlása a gyávaságnak!
Elfogva lenni, bezáratni egy piszkos deszkabódéba, mint valami apró szökevénynek!
Ó, mily dicsõ magaslatnak tetszett e helyzetében az a szédítõ emelvény, ahonnan elfutott. Csak oda juthatna még egyszer vissza! Csak ezt a megriadást kitörülhetné életébõl!
Ó, mily fenségesnek tetszett elõtte annak az õsz bajtársának az arca, ki e pillanatban nyílt homlokkal lép az õt keresõ ellenfél elé; megmondja neki, hogy hívják, mit tett. Nem bánta meg! „Victrix causa diis placuit; sed victa Catoni” - s azzal nyújtja kezét a békó elé.
Õ pedig itt kussad egy szégyenletes ketrecben, rajtakapatva a mester megtagadásán.
Péter apostol is sírt, mikor a kakas másodikat szólt. Pedig „tu es petra”! S õ ingott meg legelébb.
És ami legsúlyosabban nehezült kedélyére: a megsemmisült hit emberben, Istenben! El kellett azt vesztenie ez utolsó találkozás után. A halálra kínzott mártír kezében marad egy selyemfonál, mely õt felvonja az égbe: a hit saját lelkének halhatatlanságában, a túlvilági igazságtételben, az örök istenségben. Ödön kezében e fonal szakadt ketté. Ha megtörténhetett az, hogy jó barát jó barátját ily hidegen, ily borzasztóan elárulhassa, akkor mindaz, amit lélekrõl, túlvilágról, Istenrõl beszélnek, nem más, mint kegyetlen mese. Kárhozat csak ezen a világon van - s az is csak az igazak számára.
Este volt már, s senki feléje sem jött Ödönnek; csak az õrt váltották fel minden három órában egyszer.
Az utasítást, mit az õrnek adott az õrvezetõ, hallhatá Ödön az ajtón keresztül. Értett oroszul.
„Ha szökni akar, lelövöd.”
Este kilenc órakor zivatar támadt; akkor váltották fel ismét az õrt. Az esõ szakadt, a villám kétszer lecsapott a városban; Ödön a villámlobogásnál láthatá a deszkahasadékon át, hogy az õr mozdulatlanul áll a fergetegben, arccal ketrecajtaja felé fordulva. Karabinja lövésre készen. A zápor csorog minden ruhája szélébõl; bokáig áll a sárban, s egyik lábát sem emeli fel. Ott fog állani, míg fel nem váltják.
A zivatar továbbhalad, a villám távolabb fénylik; azután koromsötét lesz. A toronyóra tizenegyet üt. Az istállóban horkolnak a lovászok; az istálló mögött hevenyészett szárnyék van felütve, ott a kozákok lovai kapálóznak. Ödön mindazt hallhatja jól.
Akkor úgy tetszik neki, mintha valaki nevén szólítaná suttogva, mint az álombeszéd hangja.
- Uram, Baradlay!
- Ki szólít?
- Én.
Az õr beszélt hozzá.
- Te is ismersz?
- Emlékezel, uram, az imsikre, ki a mohilevi pusztán utazott veled; mikor a farkasok meg akartak enni? Te nem hagytál engem; én nem hagylak téged. A rekeszed hátulján egy deszka kijár helyébõl; a negyedik szál. Azon a résen kiférsz. Hátul van a szárnyék, ott vannak kipányvázva a kozákok lovai. Az enyim fel is van kantározva. Ráismersz arról, hogy a farka fehér. Az a legjobb futó valamennyi között. Ülj rá. Hátul a kert; azon túl a puszta. Fuss, amerre a zivatar ment. Az jó kalauz. Jól hajt. Jó nyomon jár. Engem ne félts. Én utánad lövök. Kötelességem; megteszem. Arról nem tehetek, hogy a börtönöd oldala rossz. Még egy szót. Ha a lovamra felülsz, s azt akarod, hogy vágtatva fusson, szorítsd meg térdeddel az oldalát, de rá ne üss. Ha ráütsz, megáll, s mentül jobban ütöd, annál jobban megáll. Sok lótolvaj megjárta már ezzel. Nevezd Ljubicának. Azt szereti. Ha azt mondod neki: „Hurrá, Ljubica!” - nyargal.
Ödön újra életet érzett szívében.
Ha nem választotta a szabad ember halálát, nyílt homlokkal szemközt megállva, legalább választhatja a szabad fenevad halálát, agyonlövetve az üldözésben; legalább nem éri utol a patkány halála, megfojtatva a csapdában.
Sietett követni hajdani imsikje utasítását.
Ráakadt a deszkára, melyet csak egy fejetlen szeg tartott a többihez; azt kifeszítette, a résen keresztülfúrta magát. Azon át a hevenyészett szárnyékba jutott. A kozákok mind aludtak lovaik mellett, mély, narkotikus álmot. Rátalált a fehér farkú lóra, amellett nem aludt senki.
Ödön felült a lóra, s megfordítá.
Akkor megszorítá azt térdeivel, s fülébe súgta:
- Hurrá, Ljubica!
A ló vágtatott a kerten alá.
Az õr elõugrott a vágtatás zajára, arcához kapta fegyverét; elõbb eldörmögé magában: „Szent György oltalmazzon!” - s aztán utánalõtt.
A lövés zajára talpra ugrált minden alvó.
„Mi történt?”
„A fogoly elszökött.”
„Utána!”
Lóra kaptak tízen-húszan; utánaeredtek üldözni. Utánalövöldöztek a fekete éjszakában. Egy-egy villámlobbanásnál látták is a lovas árnyékot a síkon végigrohanni, s nyargaltak utána.
A jó volhiniai mén utolérte a zivatart, s a zivatar jó útitárs; lassankint betakarva záporpalástjával a futót; elnyomta villámdörgéseivel az üldözõk hajráordítását, a futó paripák robogását. Pártjára kelt a menekülõnek.
Nem fogták el.

NADÍR
Aki hozzákezd a futáshoz, azt megragadja a futás vágya.
Mint a forgószél, mint az örvény, mint a szédület ragadja magával tovább. Beleszeret a futásba.
A hajnal a puszta közepén találta Ödönt. Sík, emberlakatlan róna közepett.
Körös-körül csak puszta föld és puszta ég.
Az égen egyedül kóvályog egy pusztai sas; a síkon egyedül üget a magányos lovag.
Út nem látszik a pusztán. Kopár, egyforma sivatag az mindenfelé.
Csak nagy távolban látszik két, egymásnak fordult kútgém; együtt egy nagy „M” betût képezve. Talán az is azt jelenti, hogy „Memento mori”?
Ödön a kútgémek felé irányzá a lovat. Az is szomjas volt, s gyorsabban ügetett.
A kúthoz érve Ödön vizet merített a vödörrel; megitatta Ljubicát, s aztán nyakára dobta a kantárszárat, hadd menjen legelni. Keressen magának valamit a pusztán.
Pedig az nagyon vendégszerettelen puszta volt.
A nyári hõ nap kéreggé aszalta a föld felszínét; össze volt az repedezve. A kút körül máskor vizenyõs hely lehetett, a belesüppedt marhanyomok bizonyítják, hanem a körül tengõdõ timpó nagyon megbánta, hogy hitt a tavaszi mocsárnak, s kihajtotta ezüstös leveleit. Odább szikes avar terül nagy messzeségre, amin nem tenyész más elaszott szikfûnél és makacs, mindenütt megélõ fûtejnél, mely nagy bozótot hajt, de semmi állatot nem táplál mérges, tejhullató zöldjével.
Útnak nyoma sincs, kerékvágás nem látszik.
Ödön ráért leülni a kút alacsony kámvájára, s onnan bámulni a világba, míg Ljubica kipiheni magát, s azzal az illúzióval barangolja be az avart, hogy most legel. Nincs ott semmi.
Ödön e puszta közepett úgy érezte magát, hogy õ most egy porszem. Egy porszem, mely eszmél, érez, emlékezik.
Emlékezik rá, hogy tegnapelõtt még egy nagy élõ óriásnak volt alkatrésze. Az óriás összeomlott, hamuvá lett, s most annak minden egyes porszeme, mely a szélben tovaröpül, érzi és tudja meghalását, és tovább él az egész halála után.
A láthatáron délibábot ringat a forró lég. Egy emelkedett domb, a légbe felkapva, mint úszó sziget tûnik elõ: zöld, árnyékos tengersziget. És az sem igaz. A természet is hazudik.
Mennyi minden nagyságnak vége lett egyszerre! Az is káprázat volt-e csak?
Az óriási küzdelem történelmi emlékû diadalaival. Volt és elenyészett.
Az lesz-e feladat, most mindazt eltagadni? Nem is volt!
Ödönt e gondolatnál elõvette a vágy - lefutni a földrül. Nappal futni, álmában repülni; sehol meg nem pihenni. Önmagától elszökni.
Mély elborongásából a paripa nyerítése verte föl.
Széttekintett. A figyelmes kozák ló közeledõ lovast vett észre a pusztán. Azt adta hírül. S egyúttal közelebb jött lovagjához, mintha ajánlkoznék a továbbfutásra.
Ödön a nyeregre könyökölve várta a közeledõ lovast. Nem lehet az ellenség. Az nem bolyong magában. Ez útitárs. Valami hasonló menekülõ, ki a sors kezét kerülgeti.
Az is a kútnak vette irányát. Az a puszták világítótornya.
Ezerlépésnyi távolságból már ki lehetett venni az alakról, hogy valami gerillacsapat elzüllöttje. Kerek kalapjáról messze virított a veres szalag.
Amint még közelebb jött ez alak, ráismert Ödön. Boksa Gergõ volt.
Még örömöt is érzett e találkozáson. Ismerõs ember a pusztaságban.
Az utolsók közül való ugyan, akik iránt valami nemét a baráti indulatnak érezi; de hát nem sokat ér-e ez ily idõben, amidõn a legjobb barát oly szívtelenül elárulá?
Üdvözlé a közeledõt.
No, de még az hogy megörült Ödönnek, mikor meglátta.
- Tyhûj! Fõuram! Csakhogy itt találom! Áldja meg az isten; de jól tette, hogy odábbállt. Rossz világ van odakinn, túl a gyepen. Magam is csak alig bírtam megmenekülni.
Azzal leszállt a lováról, s megveregette az állat nyakát.
- Bizony, ha a hóka nem szorít, aligha ebek harmincadjára nem jutok. Képzelje csak, fõuram, mikor látom, hogy már vége van mindennek, a fegyvert rakják lefelé, gondolom magamban: de ezt a száz ökröt, ami a kezembe van, csak ne kapja meg ingyen a muszka! Felhajtom éjszaka Váradig a belényesi erdõn át. Lefejtem a dolmányomrul az aranypaszomántot, eldugom az erdõben kardomat, pisztolyaimat, s beállítok a muszkához, hogy van nekem száz ökröm; eladom, vegye meg. A bolond muszka ráállt, megalkudott; nem is drágállotta, ahogy tartottam neki; átvette az ökröket, s akkor adott utalványt, hogy menjek vele Rideghváry úrhoz, az majd kifizeti.
- Rideghváry Nagyváradon van? - kérdé mohón Baradlay.
- Ott hát! De én se mentem ám hozzá a pénzért, hanem örültem, mikor a lovamra felkaphattam megint, s úgy elszeleltem onnan, hogy a poromba se értek. Coki pöngõ! Majd kifizetett volna engem Rideghváry uram aprópénzzel.
Ödön keble nehéz tehertül könnyebbült meg.
Ha Rideghváry Nagyváradon van, akkor õ másodszor is Ramiroff Leoninnak köszönheti az életét; mert ha az õt útközben el nem fogja, egyenesen halálos ellenének a torkába fut bele. - Talán tudva tette azt Leonin? - Talán az éji megszöktetés is az õ munkája volt? - Talán õ maga bízta meg az imsiket, hogy legyen segélyére a menekülésben? - Talán most volt éppen leghívebb barátja? Lehet, hogy úgy van. Muszkául volt, de nemesül volt.
Lehet, hogy nem úgy volt. De Ödön ragaszkodott e magyarázathoz, mert ez visszaadta hitét. Hitét Istenben és emberekben, az örök igazságban és az örök érzelmekben.
Csodálatos menekülésének e magyarázatában megtalálta a fatalizmus nyugalmát. Az embereknek missziójuk van. Vannak emberek, akiknek a sors azt parancsolja, hogy éljenek. Ki tudja, mire tartogatja õket?
- Én igen köszönöm önnek - szólt Boksához -, hogy tudatta velem, hol van Rideghváry. Az egész világon ez az egy ember az, akit kerülök, akinek nem adom meg magamat soha.
- Hát?
- Majd felkeresem a legelsõ osztrák tábornokot, akit legközelebb találok, annak megmondom, ki vagyok. Számoljunk: fizetek.
Boksa Gergõnek e nézet éppen nem nyerte meg tetszését.
- No, uram, ez nem okos gondolat. Már ez nem az. Én együgyû ember vagyok, de ezt nem írom alá. Ilyenkor, mikor a gyõztes elsõ fúriájában van, aki legelöl találkozik vele, azt összemorzsolja. Minek az a sietség?
- Csak nem fogok tán a nádasban bujkálni évhosszant, beállni pusztázó betyárnak, s kergettetni magamat egyik határból a másikba.
- Én nem mondom, hogy azt tegye; ámbár magam aligha úgy nem teszek; hanem hát mégis azt tartom, hogy egy ilyen nóbel uraság, mint ön, aki ismeri a jó társaság szabályait, annyit megtehet, hogy ne menjen addig valahová, amíg nem invitálják.
- S addig lakjam a kukoricát, míg a meghívólevéllel rám akadnak?
- Nem mondom én azt. Dehogy lakja a kukoricát. Van uraságodnak szép úri kastélya. Hazamegy, s ott egész rangjához illõ kommoditással bevárja, amíg érte küldenek.
- Hogy még meg is mérgezzem magamnak azt a bárdot, mely a nyakamat levágja, azáltal, hogy anyámat, nõmet, gyermekeimet lássam mindennap; kínozzam a lelkemet a boldogsággal, mely napokra, órákra van kiszabva, s azoknak a kétségbeesett jajgatását hallva hurcoltassam el magamat, akiket legjobban szeretek. Hisz ily válogatott kínzást még az ellenségem sem ítélhetne rám.
- Mikor látta ön legutoljára családját?
- Négy hónapja múlt már, hogy legutoljára voltam Nemesdombon.
- Tehát még a nagy csaták elõtt.
- Azóta nem értem rá hazarándulhatni.
- Hát Körösszigeten mikor volt ön?
- Sohasem. Az csak nyári mulatóhely, melyet atyám azalatt szerzett, míg én külföldön jártam, s amióta itthon vagyok, azóta még elmulatni való nyár rám nézve nem volt.
- Jól van! Én egészen értem önt. Fel tudom fogni a csekély eszemmel, hogy ilyen kitûnõ nevezetességû úr válogatni szeret abban, hogy kinek kapituláljon és milyen állapotban. Nem akarja magát úton, kutyafuttában elcsípetni; nem akar ellensége hahotája között hátrakötött kézzel bekísértetni; hanem hát hadd mondjak én is a magam együgyû eszével valamit, ami ide illik. Én elvezetem önt pusztákon, mocsárokon keresztül úgy, hogy emberrel sem találkozunk. Elviszem önt egy jó ismerõsöm házához, aki nem esik éppen útba. Ott ön megírja a levelet egyenesen magának az osztrák fõvezérnek, hogy íme, itt vár további rendelkezésre. Ha kell neki, hát aztán az majd híja. De hátha nem híja? Ezerféle dolog történhetik. Minek volna eléje sietni a bajnak? Várja meg ön, míg helyébe jön, s addig se engedje kialudni a pipáját. Én, ha úr volnék, ezt tenném.
- Megfogadom! Járok az ön esze után. A magamét már kidobtam az ablakon. Nem bánom, vigyen, amerre akar.
Ödön utánabámult az ördögszekérnek, melyet egy szélroham végiggörgetett a síkon. Milyen nyomorult növény lesz belõle, ha gyökerérõl leszakad! Az egyik szél délnek hajtja, aztán a másik ül fel a hátára, s elhajtja keletnek. Pedig milyen kemény, dacos, tüskével fenyegetõ növény, amíg gyökerén áll.
Íme, két nap óta már a harmadik ember, aki õt helyébõl kilódítja. Apró-cseprõ emberek, kikre máskor rá sem hallgatott volna, s kik most elõre-hátra hajtják az avaron, mint szél az ördögbordát. Tallérossy, az imsik és Boksa.
Egyik átka a semmivé lett nagyságoknak: azt látni, hogy a kicsiny emberek megmaradtak akkoráknak, amekkorák voltak.
Baradlay Ödön tudott valamit irigyelni Boksa Gergõn. Azt, hogy ez most is Boksa Gergõ.
- Tehát kantározzuk fel a lovainkat, és aztán ballagjunk.
A délibáb különösen kérkedõ volt a mai nap: pálmaerdõket mutogatott a láthatáron. Pedig nem volt ott egyéb, mint mocsár.
Az is üdvözölt menedék a forró nyári ég alatt a kopár pusztán barangolónak.
Mikor déltájon a mocsár közelébe értek, a délibáb eltûnt, s az egész déli láthatárt egy végtelen sötétzöld síkság foglalta el.
A mocsár közelében nagy térséget a halvány sziksó terít be, amint azt a víz árja kimosta; aszú, pirókfenyérrel szálankint beborostálva. Közte egy-egy szittyó, mely mikor virágzik is, olyan, mintha száraz volna.
Ahol aztán a víz kezdõdik, ott kezdõdik az élet.
Egy iszonyú puszta, mely tele van nekünk idegen élettel.
Egy nádrengeteg, melynek bajuszos bugái, mint egy ördögvetés, hullámzanak a szélben. Annyi meddõ kalász, mely tápláló magot nem ereszt!
Benn titokteljes csönd és méla suttogás. A suttogás a nád közt zizegõ szélé, a csend a nappali álomé. A mocsár lakóinak a nappal az éj.
Szív és fej legyen, ami e csendes országba be mer hatolni, hogy annak rejtekein keresztülgázoljon.
Boksa ismerte már azon keresztül a járást. Neki az otthona volt.
Sokszor megjárta õ ennek a vigályosait. Ismerte minden semlyékét, hol a tinót el lehet rejteni; tudta, melyik csereklyetörésen lehet kikerülni a dágványokat, mikben feneketlen a sár, hol bírja meg az ingó bürü a lovat és lovast. Aki letéved róla az abajdóc lápba, elnyeli a süppedék; semmi tudomány meg nem menti onnan; a nadályok, rákok megeszik. És aztán tudta, hol vannak pihentetõ tanyák az ingovány közepett, miknek emelkedett szérûjén legelõt találnak a lovak, nádgunyhót a lovasok.
- Nem kell félni, aki utánam jön!
Ezt oly büszkén mondta Boksa Gergõ, mintha tudná, hogy ezen a földön most már õ az úr. Itt kezdõdik az az ország, ahol senki sem parancsol. Ami nincs meghódítva soha. Ahol az orosz cár minden hadvezérének meg kell állni.
Õ pedig otthon él benne.
A lovak néhol szügyig gázolták a vizet. Egy helyütt egész folyamon kellett átúsztatniok. Nem volt út. A betyárt csak a gindár növényfajok, a vanyiga nyápic levelek vezették, merre van biztos feneke a víznek, és saját csodaszerû tájékozása, mely megtalálta e vadonat egyformaságban a bozóttömkeleg régi útjelölõit.
Néhol aztán úgy belejött az ismert csapásba, hogy rá sem kellett ügyelnie lovára. Ismerte az már az utat maga is.
Olyankor aztán hátrahajolt, és tartotta beszéddel útitársát.
Elmondta neki, hogy még nincs ám mindennek vége! Egy egész kaleidoszkóp volt a fejében tarka ábrándokbul, miket egymás mellé fûzött.
„Még áll Komárom, s három esztendeig védelmezheti magát. Fogja is! Azalatt újra egyet fordul a világ.”
„Legrosszabb esetben, ha feladja magát, cserében ki fogja kötni, hogy mindenkinek közbocsánat adassék.”
„Több mint bizonyos, hogy az orosz cár kikötötte, hogy itt a gyõzelem után senkit se üldözzenek, a régi alkotmányt helyreállítsák.”
„Igen közel jár az elhihetõséghez, hogy most rögtön az oroszok és az osztrákok fognak egymás közt összeverekedni; ezt az orosz tisztek maguk beszélik; az megint új fordulatot ad a dolognak.”
„Azután még sokan vannak, akik le nem tették a fegyvert, hanem elmentek az erdõkbe, a lápokba; onnan fogják folytatni a gerillaharcot.”
„A fõ-fõ emberek kimenekülnek Törökországba, a törököt segélyünkre hívják, mint Thököly idejében. Az nem engedhet az orosznak, kénytelen lesz bejönni.”
„A török háta mögött áll Anglia és Franciaország, azok meg fogják támadni az oroszt.”
„A korona az angol királynõ kisebbik fiának ajánltatik. Az azt elfogadja.”
„Ázsiában van még hét sátoralja magyar, kik otthon maradtak a régi hazában, azokért kiment az öreg Mészáros, és behozza õket. Minden sátoralja harmincezer harcost számlál.”
És mindezt a legfanatikusabb hit kemény meggyõzõdésével mondta el Boksa Baradlay Ödönnek.
Ödön nem szólt ellene, csak magában gondolá:
„Vajon engem is meg fog-e egykor lepni ez a szent õrjöngés?”
Bizony meg!
És nem volt egy ember, kivételnek sem, akit itt valami kis része e holdkóros látások hallucinációiból meg ne lepett volna.
Még az asztalíráshoz is folyamodtunk, s kérdeztük a kopogó szellemektõl: mi lesz velünk?
Álmainkat magyaráztuk!
Kik? - Mind!
Csak az a különbség, hogy egyikünk el tudta titkolni, hogy már benne van e betegségben; a másikunk pedig kibeszélte.
Egy halálos beteg nemzet rettentõ fantáziálása volt az! Ó, de soká gyógyult ki belõle!
Dél volt már, midõn elértek egy mocsárszigethez, mely pihenõt képezett ez emberlaktalan útban.
Öt-hat öl átmérõjû kerek tér volt az, rekettye- és hangafabokrokkal bekerítve.
A tér közepén volt valami rossz nádkunyhó. Egymásnak döntött nádkévék gyékénnyel összekötözve.
- Itt megpihenjünk, uram - monda Boksa Gergõ, leugorva lováról. - A lovakat kímélnünk kell.
A tért buja fû lepé, sárkereppel vegyes; a lovak jó tanyára találtak.
- Nem érez ön valamit? - kérdé Boksa.
- Semmit - felelt Ödön, nem értve a kérdést.
- Például éhséget.
- Azt soká el tudom tûrni.
- Majd mindjárt lássunk valami után. A víz nem szokott üres lenni.
Boksa Gergõ leveté csizmáit, felgyürkõzött, s legázolt a vízbe a kerek tér aljában. Néhány pillanat múlva visszatért, tele volt a kalapja rákkal.
- Az „r” nélküli hónapban igen jók.
Azután siskából, kákából kerek máglyát csinált egy földbe vájt katlan fölött; abba belehajigálta a rákjait, s tüzes taplós csóvával rájuk gyújtá a máglyát. Mikor aztán lekaparta róluk a pernyét, a rákok szép pirosak voltak. Meg voltak sülve.
Kiszedte õket, s odateríté a fûre Ödön elé.
Azután maga ment jó példával elõ a ráklakomában.
Ödön hozzá sem nyúlt; pedig Boksa váltig dicsérte, hogy milyen jó.
Mikor aztán készen volt vele, azt mondá Ödönnek:
- Ez így nem jól lesz. Nekünk még huszonnégy óráig kell mennünk, míg arra a helyre találunk, ahová önt vinni akartam. Ön tegnap óta nem evett; az úton ki fog dûlni. Azt már látom, hogy az útfélen kínálkozó csemegétõl irtózik. Én hozzá vagyok szokva. Néha öt napig is elélek nyers csigával meg sulyommal. De ez bizony nem okos ember gyomrának való. Majd segítek rajta. Két óra járásnyira innen észak felé fekszik Komádi. Én oda beballagok; ön pedig itt marad és megvár. Jól alhatik azalatt, csak a tûzre tegyen, hogy a szúnyogokat elûzze. Úgysem aludt, tudom, sok éjjel. Alkonyatig visszatérek az elemózsinával. Akkor aztán a szép holdvilágnál baktatunk tovább. Jó lesz úgy?
Ödön ráhagyott mindent. A nagy elbukás óta nem érzett magában akaratot.
Boksa tehát hevenyében felkantározott, s az északi irányban tovatûnt a nádbozót között.
Akkor kezdte csak Ödön érezni az egyedüllét súlyát.
Kívül volt a világon.
Egyedül egy húszölnyi kerületû szigeten.
Annak a szigetnek még a növényzete is mind olyan, mely a társadalom számûzöttje, mely rossz hírével az emberlakta vidékrõl a magányba menekült.
Itt díszlik a gyilkos csomorika, a vérbogyójú álkekengi, a kék levelû mérges ádáz, a vízlakó békakorsócska, a kábító bûzû zizon, a maszlagos haramag, a fenyegetõ fekete zászpa, mint egy rablókbul és orgyilkosokból összevert világkerülõ harám, mely titokban fõzi a minden élõ halálára összeesküdött terveit.
Körül pedig a vízi kietlen körül bezárt egyeteme.
A víz színén fenn úszó nimfeák kalap nagyságú bõrlevelei s tulipános virágai tanúskodnak róla, hogy ölnél mélyebb a vízfenék. A liliom sárga virága messzirõl figyelmeztet, hogy ott mély iszap a talaj.
Milyen csodálatos börtön a természet õstanyája.
Baradlay Ödön olyan jól be van itt zárva, mintha az ólomtetõk rekeszei alatt ülne.
S ha eltávozott vezetõje vissza nem tér, ha elvész, elfogják vagy elriasztják, Ödönnek itt kell elveszni. Ez ingoványból a maga erejével soha ki nem talál.
De hát mit félt õ a pusztaságtól ez órákban?
A puszta nemsokára megnépesült, a néma csend megelevenült, amint a nap lejjebb kezdett szállni. Suhogás hangzott a légben. Vándor kócsagok repültek el feje fölött, fehér tollazatuk csillogott a napban; a bölömbika elkezdett búgni bús hangon a távolban; a vízi kutya nyivákolt odúja elõtt, vadkacsák, lilék hápogása vegyült a békamilliárdok kerepélõ kardalába, melybe beleszólt néha a berki csikasz éhvonítása. - És semmi harangszó. - Nagyon távol kell lenni ide a legelsõ helységnek. Hanem néha úgy tetszett Ödönnek, mintha a vízi világnak ez idegen zsivaján keresztül egy-egy földütõ dörgés dobbanna keresztül. - Mintha egy ágyúszó hangzanék a távolból.
És ismét másik - és ismét másik.
Eszébe villantak vezetõje agyrémei.
Három napja már, hogy az utolsó csataképes magyar hadsereg letette a fegyvert, s nem harcol többé. Ki ágyúz ott?
Talán a két szövetséges fél egymásra?
És tovább fûzte e gondolatot. Addig fûzte, míg egyszer felriadt önálmaitól. Hát már ennyire vagyunk?
Ilyen könnyû egy embernek megõrülni az egyedüllétben?
Magához tért.
A nap egészen lealkonyodott már. Kezdte érezni, hogy éhezik és fázik. A mocsár közepén hideg az est.
És Boksa mégsem jön elõ.
Ha oda talált veszni? Hátha szándékosan itt hagyta? Ez embert egykor az õ láttára megbüntették. Testvére verette meg. Most szörnyû bosszút állhat érte. Csak itt kell felednie, akit idáig behozott, az ingovány közepén.
A nap leszállt már, s az ingovány túlsó oldalán, széles, nagy arcot meresztve jött fel a hold.
Amint Ödön a hold táblájába nézett, egyszer csak egy mozgó emberfõt látott meg benne. Valaki közeledik.
Illés próféta hollója volt az, ki mesterének kenyeret hoz.
Nemsokára hangzott a mocsárban Boksa Gergõ fütyörészése. Ismerõs csatadalt fütyölt. - Csak a dal maradt fenn.
Ödön fenntartá a tüzet, hogy a közeledõ könnyebben visszataláljon.
Boksa megterhelt iszákkal jött, általvetõjében duzzadt az egész expedícióhoz való élelmezés.
- Soká kerültem vissza - mentegeté magát már messzirõl, még le sem szállt a lóról. - De majd nagy baj volt. Hanem elébb lássunk hozzá!
Azzal leemelve lovárul az általvetõ iszákot, kinyitá annak száját, s leterített szûrére sorba lerakta a szerzett holmit: puha kenyeret, sajtot, sonkát és tele kulacsot. A másik oldalából az iszáknak meg egy szõrgubát húzott elõ, s azt Ödön vállára keríté.
- Jó lesz ám ez az úton. Láttam, hogy nincs meleg felöltõje.
- Köszönöm.
- Nincs mit. Mind ingyen van - szólt Boksa, és titkosan nevetett.
- Hogyan?
- Majd elmondom. Elébb együnk. Ne féljen, nem loptam. Úgy segéljen, tisztességesen jutottam mindenhez. Hanem magam sem faltam még hozzá.
Azzal lehasalt a fûbe a leterített guba mellé, s mindjárt bebizonyítá Ödönnek, hogy még maga sem vacsorált a hozottbul, azáltal, hogy olyanokat falt a leszelt holmikból, hogy majd megfulladt tõle.
Hanem még evés közben is elõvette a nevetés. Csak még egyet akart inni. Aztán Ödönnek adta a kulacsot.
- No, mármost beszélhetek. Ej, de becsülöm az eszemet, hogy bementem Komádiba. Ejnye, de felsült ez a kis expedíció. Hát gondolja el, uram, amint belovagolok Komádiba, nem szól ám senki semmit, csak hagynak elõremenni a városházáig. Akkor látom, mikor a piacra érek, hogy uccu mákomadta, hiszen tele van ez a város kozákkal; csak úgy bukkannak elõ egyik házból is, másikból is, a városháza meg éppen fõhadiszállás. Szaladni késõ volt. Mindenütt el volt az utam állva. No most, Gergõ, aki hunder-bundere van, vagy te szorítod meg õket, vagy õk szorítanak meg téged.
- No, és mi lett?
- Hát, én szorítottam meg õket! Odakocogtam egyenesen a városház ajtajához. Megparancsoltam egy kozáknak, hogy fogja a lovam kantárját, míg visszakerülök; azután a strázsától megkérdeztem, hogy hol a generális. Nem tudom, generális volt-e. De rárontottam. Tudtam, hogy azért van ilyen messzire leküldve a fõseregtõl, hogy élelmiszereket szerezzen számára. Egyenesen rárukkoltam a tegnapi utalvánnyal: „Uram - mondom neki -, én ökröket adtam el nektek, itt az utalvány, fizess.” A jámbor megijedt, majdhogy ónossá nem lett. Nagy összeg volt, amit követeltem rajta. Váltig szabadkozott, hogy Nagyváradon van a fõpénztár, menjek oda; de én annál jobban allegáltam, hogy nekem itt kell a pénz, hogy menjek én oly messze földre; azt sem tudom, merre van. Nekem is fizetnem kell a többieknek! Míg utoljára is kötélnek állt, s aztán megalkudtunk, hogy én leengedek neki az utalványból harminc percentet. Úgy megörült neki, még meg is ölelt; a hetven percentet meg kifizette. Itt van a zsebemben. Én nem csaltam meg érte senkit. Eladtam nekik az ökreinket, amiket úgyis elfogtak volna, õk megkapták, amit vettek. A szegény generálisnak is maradt belõle harminc percent. Jólesik szegénynek, bizonyosan családapa, gyermekei vannak. Az isten áldja meg jártában-keltében!
S még egyet szelt a sonkából, kenyérbõl.
Ödön úgy irigyelte ez embert, aki a legrettentõbb katasztrófában is megtalálja az átkozott humort.
- És most útra!
A telehold kedvezett a bujdosóknak. A mocsár belsejében több helyütt egész száraz tisztások voltak már, miken gyorsítani lehetett a haladást. A lovakat is jobban lehetett ott etetni. Mindenütt buja fû volt, szederindás, máholás haraszt.
Reggeltájon egy folyam partjához értek.
Itt egy ismerõs halász gunyhójában pihent meg Boksa Gergõ védencével; a halász paprikás halászlét készített számukra; Boksa krámpámpulit égetett hozzá. A reggeli után Ödönt úgy elnyomta az álom, hogy végigdûlt a gyékényen, és aludt hosszan, három éji virrasztás és futás után.
Mikor fölébredt, Boksa ott ült a gunyhóajtóban.
- Mennyi az idõ? - kérdé tõle.
- Alkonyra jár.
- Olyan hosszan aludtam? Miért nem költött fel elébb?
- Isten ellen való vétek lett volna. Ön otthon volt álmában, s a kisfiával beszélgetett.
E szóra Ödön nagyon elkomorult.
Nem volt nehéz kitalálni az õ álmát.
Az út most már mindenütt a kanyargó folyam mentében vezetett.
A szabályozatlan folyam partjait mindenütt lankaságok fedték. Erdõk, miknek lába az év három szakán át vízben úszik, mikben csónakon vagy lóháton szokás járni; gazdag tölgyfa- és égererdõk, mik közt folyik a víz, úgyhogy a folyam közepén levõ szigetek csak folytatásai látszanak lenni a parti erdõnek; néhol a partok és szigetek fái óriási koronáikkal összeborulnak; a folyam ága alattuk suhan el.
Az idõ beesteledett már, midõn egy nagyobb szigethez értek, melyrõl híd vezetett át az északi partra, melyen õk jártak.
- Helyben vagyunk, uram - mondta Boksa. - Itt lesz már annak az ismerõsömnek a lakása, akihez önt vezetni ígértem.
- A neve?
- Majd ráismer ön.
- Nem leszek neki terhére?
- Bizonyosan nem.
Csendesen átdobogtak a hídon, s amint a hídfõnél kétfelé nyílik az õspagony s az összehajló óriási fák, mint egy zöld templomíven át, engednek a sziget belsejébe láthatni, egy, a holdtul megvilágított kastély képe látszik; a falak repkénnyel, futórózsával bevonva, mely másodszor virágzik; a ház mellett egy óriási hárs, elõtte egy széles azúr tó, melynek tükrében a ház még egyszer elõtûnik.
Ödönnek úgy tetszett, mintha látta volna ezt a képet valahol lefestve.
A ház verandáján már lámpa égett, a kivilágított ablakok tûzfénye reszketett a tó habján.
A két lovag csendesen haladt a kastély elé a kavicsos úton.
A veranda elõtt leszálltak lovaikról; egy lovász átvette a lovak kantárait, s a két jövevény felhaladt a márványlépcsõkön.
És mikor Baradlay Ödön a veranda küszöbén állt, s a kivilágított ablakon át egy tekintetet vetett annak belsejébe, ott látott egy asztal mellett egy gyászruhás ifjú nõt, egy alvó csecsemõvel ölében - egy másik márványarcú hölgyet, ki mozdulatlan tekintettel olvas egy elõtte kiterített kapcsos bibliából, és egy fiatal férfit, ki egy kisfiút tart a térdén, s egy nagy fekete táblára betûket rajzol elé.
És úgy tetszik neki, hogy mindezen alakokat õ olyan jól ismeri. A szögletben egy nagy újfundlandi kutya hever, az hirtelen felkapja fejét, és fogait nevetésre vicsorítva siet az ajtó felé. Úgy tud nevetni, mint egy bohó nagy ember. Tudja, hogy ugatni nem szabad, mert a kicsike alszik.
Az eb nyüzsgésére mindnyájan az üvegajtó felé tekintenek várakozó bámulattal. Õk nem látnak a külsötétbe.
- Hol vagyok? - rebegé Ödön megrendülten vezetõjéhez.
- Otthon!

A NEM MUTATOTT LEVÉL
Ödön nagyon jól sejtette azt, hogy igen fájdalmas boldogságot szerzett meg számára az, aki õt családjához hazahozta.
Az az élet egy mindennapos haldoklás volt.
Ödön, mint föltevé magában, rögtön hazaérkezte után tudatá levélben a teljhatalmú fõvezérrel, hogy hol van; rendelkezzék vele. Itt be fogja várni parancsát.
És mármost addig az ideig örüljünk egymásnak!
Mikor minden csók egy búcsúvétel, mikor minden ölelés közé odatolakodik egy hideg árny, mely azt susogja: „Talán holnap?”
Aranka egy elkárhozott angyal kínjait szenvedi.
- Ne maradj itt! - suttogja férjének. - Eredj, menekülj! Rejtsd el magadat! Mit nekem a te büszkeséged, a te nagyságod? Légy nekem megalázott, lény kicsiny, de maradj enyim! Fuss, amíg futhatsz! Becsületszavadat adtad nekik? Ha százszor megszeged, százszor imádni foglak! Menj külföldre, én utánad megyek. Ha nem akarod, itthon maradok, és leszek gyászoló özvegyed. Viselem gyászruhámat, csak élve maradj. Ne hagyj iszonyú örökséget két gyermekedre! A vérkeresztelõbe ne füröszd meg két fiadat! Menjünk koldulni együtt. Végig a világon. Mi kell nekem egyéb, mint te és két gyermekem? Mi közöm énnekem a ti családi nagy nevetekhez? Dobd el nevedet! Én szeretni foglak, akármi neved lesz. Nekem ott lesz a hazám, ahol te fogsz lenni. Menjünk el Amerikába! Leszek ott melletted szolgáló, napszámos, cseléd. Vagy hát ölj meg engem elébb, és légy akkor római!
Ödön nem hajtott szavára. Bevárja sorsát.
Az ifjú nõ izgalmát rettenetes volt naponkint látni. Minden ajtónyitásra fölrezzent, minden idegen hang az elõszobában fölriasztá: nem férjét idézik-e már?
És éjszaka, mikor mindenki aludt, õ ébren számlálta az órákat, s végig-végigjárt a szobában az éji lámpával kezében, kérdezõsködve mindenkitõl, nem hallottak-e valami neszt. Nem zörget-e valaki a kapun? Nem hallanak-e fegyvercsörgést odakívül?
Jenõ minden éjjel találkozott e kísértõ alakkal, amint fehér hálóköntösét összevonva keblén, tornácról tornácra suhant mereven fölnyílt szemeivel éber álmokat látva, mint egy õrült, mint egy holdkóros. Gyakran lecsillapítá aggodalmait, s biztatva rávette, hogy térjen hálószobájába vissza. Hiszen csend van. Nyugszik minden. Nem hallatszik semmi.
És aztán mindennap, mikor a posta érkezett, mily mohó aggodalommal esett a család az érkezett leveleknek. Kinek jött levele? Mi a tartalma? Érkezik-e válasz Ödön levelére?
Nap nap után múlt, és még nem jött semmi felelet.
Egy délután, midõn ismét megérkezett a körösszigeti kastélyba a posta, a hozott levelek közt volt egy, melyen a cím németül volt fölírva.
„Herrn Eugen von Baradlay.”
Eugen = Jenõ.
A levelet átadták Jenõnek.
Jenõ felbontotta, elolvasta azt, és aztán keblébe tevé.
Az egész család jelen volt.
Anyja kérdezé tõle, honnan jött e levél, s mi van benne írva.
Jenõ azt felelte rá:
- El kell innen mennem!
Anyja azt kérdezé:
- Hová és miért?
Jenõ arra elszánta magát, és elõállt vele.
- Én nem nézhetem ezt így tovább. A Baradlay-ház összeomlik, s rászakad családunk fejére. El van veszítve minden, és ti nem tudtok többé segíteni. Számítástok rosszul ütött ki. Erõfeszítéstek kárunkra vált. Elveitek le vannak tiporva. Én nem nézhetem ezt a kínt tovább. Egyik bátyámról nem tudok semmit, másik bátyám napról napra várja befogatását. Anyámnak egész nap egy szavát nem hallani. Ángyom az õrüléshez közel. Engemet ez az élet megöl. Ti elvégeztétek, nem tehettek többet magatokért semmit. Most következem én, majd én tenni fogok.
- Mit? - kérdezé anyja hidegen.
- Azt én tudom.
- De nekem is jogom van megtudni. Mert családom tagja e házért nem tehet semmit, amire én azt nem mondom: „Jól van!”
- Majd megtudod azt, ha megtörtént.
- S ha akkor azt mondom rá: „Nem jól van?”
- Akkor már nem fogod azt megmásíthatni.
- Akkor elõre tiltani fogom.
- Hasztalan. Parancsodra nem hallgatok többé. Férfi vagyok. Tetteimmel szabad.
- De fiú is vagy és testvér - szólt közbe Ödön.
Jenõ bánatosan tekinte bátyjára.
- Azt majd megtudod késõbb! - mondá halk sóhajjal.
Anyja megfogta Jenõ kezét, s azt kérdé tõle:
- Te családunk megmentésére gondolsz?
- Gondolok és teszek.
- Kitaláljam gondolatodat?
- Nem hagyom azt.
- Én olvasok lelkedben. Hiszen csecsemõkorodtul fogva tanulmányoztalak. Könyv voltál, melynek minden fejezetét tanultam. Te e percben arra gondolsz, hogy elhagyj bennünket, s visszatérj régi összeköttetéseidet megújítani, elõbbi befolyásodat a mi ellenségeinknél visszanyerni.
Jenõ keserûen vágott közbe:
- És aztán bátyáim elkobzott vagyonát magamnak megszerezni, ugye?
Anyja megsajnálta e szóért.
- Nem, fiam. Én nem keményszívûséggel vádoltalak. Inkább azzal, hogy nagyon is szeretsz bennünket; hogy áldozatot akarsz hozni megmentésünkért, áldozatot, mely keserûbb magánál az elveszésnél.
- Talán keserû lesz, de majd hozzászokunk.
- Mihez?
- Én nem mondtam. Te tudod.
- Tudom! Te visszatérsz Plankenhorstékhoz!
Jenõ bánatosan mosolygott.
- Ezt olvastad szívemben?
- Nõül akarod venni azt a leányt, hogy azon család mindent tehetõ befolyásával megszabadítsd testvéreidet!
- Úgy hiszed?
- Azt a leányt, ki az én gyûlöletemet hozza móringul házadhoz, kit elátkozott hazád, kivel megver az Isten!
Aranka odaveté magát napa keblére.
- Anyám, ne mondd ezt róla, hátha szereti õt!
Ödön visszavezette nejét ülõhelyéhez.
- Ne szólj közbe, szerelmem. Tárgyakrul van szó, amiknek fogalma hiányzik a te angyaltiszta lelkedben. Ha arról volna szó, hogy valaki közülünk mezítláb, szõrkötéllel nyakán menjen bûnbocsánatot kérni vezekelve, azt mondanám: meglehet, egy királyon is megtörtént már ez; ha arról volna szó, hogy valaki közülünk a templomban, a nép elõtt visszaesküdje mindazt, amit eddig vallott, azt mondanám: meglehet, egy bölcsen is megtörtént már ez. De hogy életet, boldogságot vásároljanak meg azon az áron, hogy egy oly nõnek esküdjenek szerelmet, ki mindazon csapásnak; mely hazánkat érte, sugalmazó ördöge volt, ki szította a gyûlöletet nemzet és nemzet között, ki árulkodó, kém és rágalmazó volt, ki lázította a polgárt a trón ellen, s bakónak adta a fellázítottat, ki pokoli tanácsokat forralt fúriakeblében, miket hogy meghallgattak, két ország fogja megsiratni, és soha ki nem gyógyul belõle: hogy ezt a menádot, mint menyasszonyt hozza be apái házába, azt nem teheti egy Baradlay. S ha teheti, találni fog egy másikra, ki ezen az áron élni nem akar.
Az anya sírva borult Ödön fia nyakába. Az õ büszke lelkének hangjai voltak ezek.
Jenõ nem szólt rá semmit, csak szomorúan mosolygott, és távozni készült.
Aranka oly szánalommal tekinte rá.
- Te is elítélsz-e? - suttogá hozzá Jenõ távoztában.
- Tedd, amit szíved parancsol! - sóhajta az ifjú nõ.
- Az égre! Azt teszem.
De anyja útját állta még. Letérdepelt elõtte, úgy állta útját.
- Fiam! Könyörögve kérlek, ne menj! Érjen bennünket halál, nyomor, kínszenvedés. Viseljük tûrve, panasztalan. Hiszen tízezren haltak meg az eszméért. De lelkünket ne hagyjuk megölni. Hisz mi mindnyájan poklot szenvedünk, s nem hallasz bennünket Istent átkozni soha. Ne zárd el elõlünk az utat az égbe!
- Anyám, kérlek, kelj fel!
- Nem; ha te elmégy, a porban a helyem. Te sújtasz oda.
- Te nem értesz engem. Nem is akarom, hogy érts.
- Hogyan? - szólt örömmel az anya. - Te nem arra gondolsz, amivel én vádoltalak?
- Nem felelek rá.
- Csak egy szót - szólt közbelépve Ödön. - Ha meg akarsz bennünket nyugtatni, mutasd meg, mi van azon levélben írva, amit most kaptál.
Jenõ ijedten kapott kebléhez, mintha attól félne, hogy erõvel veszik azt el tõle, s rejthetlen zavarral mondta:
- Azt nem fogjátok meglátni!
- Én akarom azt olvasni!
Most Jenõ arca egyszerre kigyulladt.
- Baradlay Ödön! E levél Baradlay Eugennak szólt. Az én vagyok.
S elfordult tõle büszkén.
- Úgy anyánk jól talált! - monda Ödön.
Az anya fölkelt térdérõl. Könnyei omlottak, és arca büszke volt.
- Tehát menj! Menj, ahová önfejed visz! Hagyj itt engemet kétségbeesve, könnyezve. És tudd meg ezt. Két fiamnak a feje a bárd alatt, de én nem azokat siratom, akik elvesznek, hanem téged, aki megmaradsz.
Jenõ szelíd mosollyal tekinte e nehéz mondás után anyjára.
- Anyám, emlékezzél rá, hogy midõn eltávoztam, ez volt hozzád utolsó szavam: „Szeretlek.” Isten veled!
És elsietett.
Senkitõl sem kapott egy búcsúcsókot, csak a kis unokaöcstõl, ki odakinn játszott a füvön. Az nem bocsátotta el anélkül, hogy megcsókolja, s megkérdezze tõle: „Mikor jössz vissza, bátyám?”
Abban a levélben pedig ez volt írva belül:
Baradlay Eugen kormánybiztos úr.
Jelenjék ön meg azonnal a pesti hadbíróságnál, Újépület II-ik pavilon.
Aláírva a hadbíró
Nem történt egyéb tévedés, csak az, hogy az „Ödön” nevet hibásan fordították le németül „Eugen”-ra.
Ez már azon idõkben egyszer megtörtént.

EGY EMBER, AKIT MÉG EDDIG NEM ISMERTÜNK
Baradlay Jenõ megjelent pontosan a hívás szerint a hadbíró elõtt az Újépület II-ig pavilonjában.
Csak két dolgot kellett bebizonyítania. Azt, hogy õ valóban Baradlay Eugen, és hogy Baradlay Eugen idézve van. A többi jött magátul.
Bezárták.
Ott azután várhatott, míg a sor reá kerül.
Nem soká kellett várnia. Neve az elsõ sorban állt.
De hát lehetséges volt-e ily tévedés?
Minden lehetséges volt azon idõben.
Az egész emberi társaság fel volt fordulva fenekestül. Nem volt közélet, nem volt sajtó, nem volt nyilvánosság. A magánélet is fel volt dúlva. Minden család magának élt; alig volt egy, melybõl ne hiányzott volna valaki, melynek hiányzó tagja bujdosó, menekült, fogoly vagy csatában elpusztult ne lett volna.
Sok nõ elindult férjét keresni, kereste évhosszant, míg megtudta, hogy özvegy. Más meggyászolta férjét, új házasságra lépett, míg megtudta, hogy férje még él.
Bizalmatlan volt mindenki egymáshoz, rettegett a hatalomtul, félt a jövendõtül.
Rendes lakhelyétõl messze szórva élt a nagyobb rész; idegen név alatt jártak-keltek, rejtõztek ezeren meg ezeren.
Egy egész nemzet volt a vádlott!
S e százezernyi vádlott perében bíró volt egy idegen testület, melynek tagjai senkit, de senkit nem ismertek itt.
Az Eumenidák voltak a bevádlók. Azoknak vér kellett. Mindegy, akárki vére: csak meleg legyen.
És akkor nem volt a magasban egyetlen bûbájos nõi szem, melynek egy elhullatott kegyelemkönnye lenyomta volna a vér tengerét.
Megtörtént, hogy nem az veszett el, ki legfelyül állt a küzdésben, hanem aki legközelebb volt az elbukásban; nem az, aki legtöbbet tett, hanem aki egyet megsértett azok közül, akik bevádlói lettek.
Megtörtént, hogy egy ember meghalt azért, mert dicsekedett egy ténnyel, amit sohasem követett el, amin jelen sem volt, de mondta, mikor az dicsekvés tárgya volt.
Megtörtént, hogy egy másik megszabadult, mert merészen azt állította, hogy az, aki vádolva van, nem õ, hanem egy névtársa, ki másutt lakik. Míg azt keresték, elmúlt a zivatar, s õ megszabadult.
Megtörtént, hogy egy vádlottat már szabadon bocsátottak, s azután mentek utána újból, és úgy ítélték el.
Megtörtént, hogy egy elítélt személyesen jelen volt, mikor a nevét a bitóra szegezték; senki sem tudta, hogy õ ott van.
Megtörtént, hogy hasonló nevû két ember közül a vádlott menekült meg; a nem vádlott lett felhajhászva.
Százan meg százan, kik most boldog emberek, egy csodának, egy sorsszeszélynek köszönhetik, hogy most odakinn nem hallgatják a fû növését.
A közvádlók és bírák közül sohasem látta egy is sem Baradlay Ödönt, sem Baradlay Jenõt, s akkor még nem volt fotográfia kölcsönbemutató intézete létrehozva a híres emberek számára.
A két név magyarbul németre fordítva számtalanszor összecseréltetik. Sok ember van, aki ma sem tudja kiválasztani Ödön és Jenõ közül, melyik az Edmund, melyik az Eugen? E tévedést hivatalos okmányok bizonyítják. Mégpedig olyak, mikben nem is német, de magyar fordító tévesztette össze a két nevet.
És aztán a fõ-fõ vádlottak hermetice el voltak zárva. Még csak az sem történhetett meg, hogy az egyik elárulja a másik kilétét.
Így történhetett meg az, hogy Baradlay Jenõ feljelenthette magát, mint a vád alá fogott kormánybiztos.
Miután eszerint rubrikája be volt töltve, otthon maradt testvére hiába várta többé az idézõ levelet, hiába kereste nevét a hivatalos lapban az edictalier idézettek között. Nem bolygatta senki.
Pár hét múlva rákerült a sor, hogy Jenõ kihallgattassék. Azalatt összegyûjtötték ellene az adatokat.
Szorgalmas, figyelmes életírói voltak, kik nem hagytak feljegyzetlen egy tettet, egy lépést sem, mely halálbûnt képezett e pillanatban; nem egy villanást, mely életére fényt vetett. Ezúttal a sírbolt fényét.
Ott volt az egész hágcsó, mely ama bizonyos magaslathoz vezet lépcsõrõl lépcsõre.
- Ön Baradlay Eugen? - kérdezé a hadbíró.
- Én vagyok az!
- Nõs, gyermekes?
- Van nõm és két fiam.
- Ön kormánybiztos volt a felkelõ seregnél?
- Az voltam végig!
- Ön ugyanazon Baradlay Eugen, ki megyéje adminisztrátorát erõhatalommal elûzte elnöki székébõl?
- Ugyanaz vagyok!
- Ön a márciusi mozgalmakban a magyar küldöttség élén megjelent Bécsben, s ott izgató beszédeket tartott a nép elõtt.
- Nem tagadhatom.
- Ráemlékszik-e ön, hogy ezen itt feljegyzett szavakat mondta akkor?
A hadbíró egy tárcából kiszakasztott lapot adott kezébe, hogy olvassa, ami azokon van írva plajbásszal.
Hogyne emlékezett volna azon szavakra Jenõ? Hisz Alfonsine írta azokat fel amaz emlékezetes erkély alatt, midõn testvére szónoklatát hallgatták együtt. Az õ vállára tevé tárcáját, jegyezgeté fel e nevezetes mondásokat - albuma számára.
És õrajta hideg borzadály futott akkor végig. Valami azt susogta akkor lelkében, hogy e nap ragyogásáért valakinek még meg kell egykor fizetni.
Az a valaki most itt áll.
Amaz erkély volt a második lépcsõ azon megjósolt magaslathoz. Az utolsó lépcsõfokon áll - Jenõ.
Hidegvérrel nyújtá vissza az elolvasott sorokat.
- Igaz. Mindezeket én mondtam.
A bírák bólogattak fejeikkel: „Ezt nem lett volna kénytelen bevallani, csak »egy tanú« van ellene.”
Folytattatott.
- Önnek egy testvére volt a gárdánál, késõbb a huszároknál, azt egész csapatjával együtt ön bírta rá a hadsereg elhagyására.
(Ah! Ezt nem tudják, ki tette? Vagy tán szándékosan az egész család terhét mind egynek a vállaira halmozta össze valaki, hogy annál biztosabban elsüllyessze, s meg akarja hagyni az anyát, hogy fiait elsirassa?)
Jenõ sietett felelni rá:
- Igen, én tettem azt.
Oly mohón válaszolt, hogy feltûnt a vallatónak.
- Önnek volt egy másik testvére is, Edmund vagy Jenõ?
- Igen. Magyarul Jenõ, németül Edmund.
- Nem megfordítva van? Eugen a Jenõ, Edmund az Ödön? Efölött hallottam vitatkozni.
- Ezt mi jobban tudjuk. Úgy van, ahogy mondtam.
- Ezen testvére is eltûnt önnek Bécsbõl a másikkal egyidejûleg. Mi oka volt arra?
- Úgy hiszem az, hogy az udvari kancelláriával együtt az õ állomása is megszûnt, s így neki nem volt oka Bécsben miért lézengeni tovább.
- S hová lett önnek e legkisebb testvére?
- Az egész hadjárat alatt otthon volt; ügyelt a gazdaságra, nem vett részt semmi mozgalomban, festészettel, zenével foglalkozott, s tanította játszani kisfiamat. Most is otthon van.
- Ön azalatt egy szabadcsapatot alakított saját költségén.
- Igen. Kétszáz lovasból, háromszáz gyalogból állt az; a kápolnai ütközetben magam vezényeltem a lovasságot.
- Ön megelõzött. Nem volt ön jelen a debreceni országgyûlésen?
- Miután két helyen egyszerre nem lehettem.
- Ez igaz. Hanem ahelyett a hadseregnél mûködött ön mint kormánybiztos.
- Elejétõl végig.
- A forrói csata után nagy buzgalommal segített a szétrobbant felkelõ sereget összegyûjteni.
- Úgy volt.
- E hatáskörében ön nagy erélyt fejtett ki. Hogyan tudott ön két hét alatt három újonc zászlóaljat felruházni? Nem lenne szíves eziránt felvilágosítást adni?
Jenõnek szomorú szerencséje volt, hogy errõl is pontosan értesülve kellett lennie.
- Megtudtam, hogy egy hajószállítmány posztó megy alá a horvát határõrök számára; azt elfogtam az útban. Ugyanazon barna posztót használtuk honvédeink atillájához is.
Jenõ feleletei többet árultak el, mint kellett volna. Nemcsak nyugalmat, hidegvért, de életuntságot, önelhagyást.
A hadbíró próbára tette. Talán gyanúja volt.
Keresgélt a félretett vádiratok között. Talált egyet.
- Itt az mondatik, hogy ön a bányavárosi hadjárat alatt az állam pénzverdéibõl minden érckészletet elkobzott, s azt magának tartotta.
Most már a harag pírja lepte el az ifjú arcát. Indulatosan kiálta fel:
- Az nem igaz! Az rút rágalom! Azt egy Baradlay nem tette!
E felindulás pecsételte meg halálát.
Ez bizonyítá, hogy õ az igazi. Így haragra gerjedni csak az képes, aki érezte a vádat, csak Baradlay Ödön maga.
Még azután sok apró részletet kérdeztek tõle. Meg tudott mindenre felelni. Ödönnek anyjához írt leveleibõl ismerte bátyja szerepét.
Voltak olyan kérdések is, amik által más személyek lettek érintve; azokra megtagadott minden választ.
- Amit magam tettem, azt elmondom; másra nem fogok tanúskodni.
Tartania kellett tõle, hogy ha valakivel a többi vádlottak közül szembesítik, az rögtön elárulja kilétét. Azon kellett igyekezni, hogy röviden és gyorsan végezzenek vele.
Célt ért.
Olyan idõ volt, amikor röviden végeztek és gyorsan.
Még egy utolsó vádpontot kellett meghallania.
- Ön a budai várostrom alatt a testvérével, Richárddal összezördült, s emiatt párbajt vívtak együtt.
- Mink? - riadt fel Jenõ elsápadva. Errõl a két testvér minden levele, miket anyjukhoz írtak, hallgatott mélyen.
- Igen. „Forradalmi párbajnak” hívják azt; a francia forradalom alatt volt az a divat, hogy ha két bajtárs összekapott, a vitát úgy egyenlítették ki, hogy mind a ketten az ostromlott várfal vagy a megrohant ellenség harcsora ellen vezették csapataikat; míg egyik gyõz vagy elesik. Ön ott is elsõ volt a lábtón, s testvérét megelõzte. Igaz ez?
Jenõ keble elszorult. Mi szörnyû háborgás lehetett az, mely ilyen hullámokat vetett! Hogy két ilyen testvér azt tehette? Õ még hinni sem képes azt, ki feküdt azalatt a tenger fenekén.
Mit feleljen erre? Talán nem is volt igaz?
- Egy Baradlay nem szokott dicsekedni!
Jó felelet volt.
Meg voltak vele elégedve.
- Mit tud ön felhozni védelmére?
Az ifjú büszkén felelt meg mindannyi helyett:
- Tetteinkben a védelem. Az utókor ítélni fog azok felett.
A hadbíró kikeresé könyvébõl az esketési formát; a vészbírák felálltak, és utánamondták azt a vádlott jelenlétében.
Azután kivezették az elõszobába.
A vészbíróság ülnökei voltak: egy ezredes, egy õrnagy, egy százados, egy fõhadnagy, egy alhadnagy, egy õrmester, egy tizedes, egy szakaszvezetõ és egy közlegény.
Legelsõ e közlegény, aki szavazatát adja, és így fölfelé.
Egy óranegyed múlva visszahívták.
A hadbíró felolvasta elõtte az ítéletet.
El voltak számlálva tettei, bevallva, rábizonyítva. Ki volt hagyva az, amit visszautasított. Maradt még elég.
És ezekért meg kell halni.
Fejével inte, hogy jól van.
Holnap reggel.
Nagyot fohászkodott.
Célt ért.
Csak azt kérte, hogy engedjék meg neki, hadd írjon levelet az utolsó éjszakán nejének, anyjának, testvérének.
Az meg lett engedve.
Megköszönte.
És olyan szelíden mosolygott végig bíráin. Egy könny nem ragyogott szemében.
Hanem a bírákéban igen.
Hiszen õk nem voltak okai annak, hogy az Eumenidák szomjaznak, hogy a Diráknak vér kell.

A TÚLVILÁGRÓL
Beálltak az õszi esõs idõk.
A Baradlay család visszaköltözött a körösszigeti nyári villából a nemesdombi kastélyba.
Az nem volt többé sebesültek kórháza. Elvitték azokat másfelé. Az államnak volt már joga hozzájuk. A harcos idõknek semmi nyoma többé az úri lakban.
A melankólia élõ képe e táj. Az udvar mindig tele sárga levelekkel, miket a platánfák hullatnak; a park minden fája veres, sárga és fakó. A kastély kétharmad része laktalan, ablaktáblái be vannak téve. Kocsinyom sincs az udvaron; vendég nem jár most! S a háziak szobáikon kívül nem mutatkoznak.
Fáj azoknak a természetet látni! A szabad lég agyonnyom ilyenkor. Jólesik a négy fal.
Minden cseléd fekete ruhát visel. Még most csak az ifjú úrnõ atyjáért a gyász. A kis unoka is fekete ruhában jár. Kegyetlen gondolat. Egy kisgyermekre fekete ruhát adni, azt is megismertetni a búskomorsággal. A legkisebb is egész nap sír, valami baja van, amivel kisgyermekek veszõdnek, s ami azoknak annyi kínt okoz.
És aztán az egész napot együtt tölti a család. Szûk körben, egy szobában. Néha órákig nem szólnak egy szót, s midõn megszólal egyszerre a két nõ, megesik, hogy ugyanazon a szón kezdik beszédüket; mint kik folyvást egy tárgy után, egy nyomon jártak lelkeikkel.
Ilyenkor azután egyedüli jó barát a könyv, a hallgatva társalgó betû.
Mert vannak betûk, amik nem hallgatnak. Sorok, amikben jajkiáltás, égzengés, gyászharang hangzik! Sorok, mik a posztóval bevont dobok hangján dübörögnek.
Ilyen sorokat találni azon év õszi hónapjainak hírlapi hasábjain.
Sorok, miknek olvasása után reszketve veti magát férje keblére Aranka, s némán öleli át karjaival, mintha azt hinné, hogy akkor azután nem veszítheti el.
És olyan halvány minden arc.
A kisfiú félve kérdezi egyszer anyjától:
- Megnémult-e az én atyám?
Egy ilyen hallgató együttlét alatt, a késõ esti órákban, az együtt búslakodó Giant, az újfundlandi, hirtelen felugrott helyérõl, s dühös ugatással rohant az ajtónak.
A mellékteremben nehéz léptek hangzottak.
Giant nem hallgatott semmi szóra; üvöltött, ugatott, s az ajtóra ugrált. Oly magaviselet, mely e faj komoly természetéhez s Giant jó neveléséhez éppen nem illett.
Ödönnek nyakörvénél fogva kellett az ebet az ajtótul elvonszolni, s meg kellett fenyíteni, hogy szokott helyére visszafeküdjék.
Azzal kinyílt az ajtó, s belépett rajta a vendég bejelentés nélkül. Olyan vendég volt az, aki nem szokta magát bejelenteni. Akinek joga van mindenüvé belépni, szentélybe vagy az úrnõ hálószobájába; nappal vagy éjfélkor, mikor ebédelnek, alusznak vagy imádkoznak, engedelmet nem kérve és fedett fõvel: egy zsandár.
Fején a rézhegyû sisak.
Azon rézhegyû sisak, amit a muszka testõröknél legjobban megbámultak a magyarok; s úgy látszik, e bámulat akar megörökítve maradni az új csendõrök fövegeiben. Amiért is elnevezte õket a néphumor „muszkahagyás”-nak.
A csendõr katonásan üdvözölt, fejéhez emelve kezét, és száraz hangon szólt:
- Bocsánat, hogy ily órában jövök, de sürgönyt hoztam Pestrõl. Újépület. Második pavilon. Baradlay Edmund úrnak.
Tehát itt van!
Ödön egy gyertyát vett fel az asztalról.
- Én vagyok az. Szíveskedjék ön szobámba kísérni!
- Engedelmet. A két úrhölgynek is hoztam levelet. Özvegy Baradlay Kazimirné és Baradlay Ödönné asszonyságok.
Tehát mind a hárman? Tehát együtt!
E gondolattól átvillanyozott mosoly rebbent át a két hölgy arcán. Csak egy pillanatig. Azután Aranka rettegve borult kis szopós gyermekére. Baradlay Kazimirné féltve takarta el kezeivel ölébe búvó kis unokája fejét.
Hát ezekbõl mi lesz akkor?
Kire marad a szopós gyermek, akinek az anyját befogják?
Bánja azt Themisz?
A csendõr elõvette keblébe dugott piros bõrtárcájából a leveleket, s kiosztá azokat címeik szerint az illetõknek.
- Itt fogok várni az elõszobában önök további rendelkezéséig.
Azzal ismét szalutált, sarkon fordult és kiment.
Mind a hárman sápadtan tekintének a kapott levelek címére, pecsétjére: ahogy szoktak fenyegetõ, rettegett tartalmú leveleket elébb borzadállyal körülnézegetni, mielõtt felbontanak. A pecséten a hadbíróság körirata, a cím szabályos irodai kalligráfia, kétszer aláhúzva e szók: „ex offo”.
Aranka bölcsõjébe fekteté ölében levõ gyermekét. Azután ki-ki feltörte a maga levelét. Ugyanazon irodai szépírászattal mindenikben egyformán ez van írva:
„Kötelességemnek tartom az ide mellékelt, hivatalosan megvizsgált s elküldhetõnek talált iratot önhöz átmenesztetni.”
Alatta olvashatatlan macskakaparás mint név.
A mellékletben odacsatolt iratok voltak Jenõ levelei.
Az Ödönhöz írt levél így szólt:
Kedves Edmund!
Én ma bevégzem azt, amiért éltem; meghalok elveimért.
Ne sújtson le ez eset; én felemelt fõvel állok elõtte.
Itt hagyom áldásomat, s magammal viszem hitemet.
Kiomló vérünk nem hull háládatlan földbe; arany boldogságot fog teremni egykor hazánknak, az emberiségnek.
Ti csendesen fel fogjátok építeni a romokat, amik most a mi fejünkre szakadtak.
A hajó kormánya ismét kezetekbe fog kerülni, elébb vagy utóbb.
A mi sírköveink lesznek a jel, hogy ott szikla van, amerre nem kell a hajót kormányozni.
Én sorsommal kibékülve halok meg.
Jó nõmet, két kis gyermekemet van kire hagyjam; egy oly jó testvér mellett, mint te vagy, nincs miért aggódnom sorsuk felett.
Törüld le Aranka könnyeit, kis Bélát, kis Edömért csókold meg helyettem, s ha kérdik egykor a gyermekek hol vagyok, mondjad: szívedben vagyok!
Mondjad, otthon vagyok - anyám házánál vagyok - a haza sírjában vagyok.
Te pedig légy férfi, és ne hagyd el magadat!
Élj családunknak, kit tartson meg sokáig, és hazánknak, kit tartson meg örökké az Isten.
Testvéred, Eugen
A fiatal nõ levelében pedig ez volt:
Kedves szeretett Arankám!
Lelkemben hangzik most is édes szavad: „Kövesd, amit szíved parancsol!” Követtem azt.
Bocsáss meg nekem azért, hogy meghalok.
Kívánom, hogy midõn értem sírsz, tõlem vigasztalva légy!
Kis gyermekeidet bánatos arcoddal ne szomorítsd; tudod, hogy azok félnek bánatos arcodtól, s korán elszoktatod vele gyönge szíveiket az örömtõl.
Légy jó anyámhoz, testvéreimhez; õk gondot viselnek rátok.
A kis arcképet takard be fátyollal, hogy ne jusson róla annyiszor eszedbe a múlt.
Nem kínozlak soraimmal sokáig; úgy szeretnék elmúlni, hogy az teneked ne fájjon.
Egy csókot küldök hozzád, keresztül a légen, keresztül az égen - vajon megkapod-e?
Isten oltalmazzon örökké!
A síron túl is szeretõ
Eugenod
Az ifjú nõ az ég felé emelte arcát, s ha szállnak szellemek a légen keresztül, e csókot éreznie kellett.
A túlvilágról jövõ szerelemvallomás volt az; tiszta, éteri, csillagi szerelem, minõ az angyaloké, a szellemeké, a testvérlelkeké.
Az anyjához írt levél pedig így szólt:
Kedves, imádott jó anyám!
Ami szóval eljöttem tõled, azon szóval térek vissza hozzád: „Szeretlek!”
Tudod, hogy engedelmes, szófogadó fiad voltam mindig.
Aranka gyermekei koldulni nem fognak, ugyebár?
Mindent jól, bölcsen intéz el a sors.
Aki meghal, annak meghalni jó.
Neked erõs szíved van, neked magas lelked van; nem szükség, hogy az én erõmbõl hagyjak rád valamit.
A Gracchusok anyjának is odatették megölt fiait az ölébe - és nem sírt.
Azokat, aki dicsõn haltak meg, anyjaik nem siratják meg! Te mondád.
Tehát ne sirass!
Légy keresztény, és mondjad: „Atyám, a te akaratod!”
És bocsáss meg halálomért mindenkinek.
Bocsáss meg annak, ki vádjával siettetett a sírhoz; és egykor tudasd vele, hogy nehéz tettével nagy jót cselekedett. Megkönnyíté rám nézve a meghalást. Köszönöm neki!
Én mindenkivel kibékülve válok meg innen, s hiszem, hogy nekem is megbocsát mindenki ideát.
Egy óra múlva odafenn vagyok az atyámnál. Ti ketten engem szerettetek legjobban valamennyiünk között. Mikor kicsiny voltam, s nehéz vitáitok voltak együtt, sokszor voltam köztetek engesztelõ közbenjáró. Most ismét az leszek.
Anyám. Hívnak! Isten veled!
Szeretõ fiad
Eugen
Csak csendes, elfojtott zokogás hangzott, midõn a három levelet egymás közt hárman kicserélték. Nem volt szabad hangosan. A szomszéd szobában van az idegen ember, és mindent meghall!
Attól pedig meg kell kérdezni, hogy mire vár még.
De ki kérdi meg? Kinek van beszélni való szava e pillanatban? Ki tud magának parancsolni most?
Ödön letette homlokát az asztalra, és mozdulatlan maradt. Aranka odaomlott napa lábaihoz, s annak ölébe rejté zokogó arcát. A nagyobbik fiú, ki nem értette még az élet bajait, megrettenve húzódott kisöccse bölcsõjéhez, s csitítva inté, hogy most pisszenni sem szabad!
Leghamarább tudott keblének tengercsendet parancsolni az özvegy.
Letörülte könnyeit. Felállt.
- Egy percig ne sírjatok! Üljetek helyeiteken nyugodtan!
Példát mutatott, hogyan kell nyugodt arcot mutatni.
Azután az ajtóhoz ment, azt kinyitotta, és kiszólt:
- Uram, bejöhet már.
A csendõr belépett. A sisak a fején, bal keze a kardján.
- Van önnek még valami közlendõje velünk?
- Van.
Azzal keblébe nyúlt, s egy kis, összehajtott csomagot vett elõ.
- Ez.
Baradlay Kazimirné kibontá a csomagot. Egy kék selyemmellény volt abban. Aranka hímezte egykor; gyöngyvirág-füzérek voltak rajta és pensée-k. S a gyöngyvirág és pensée-hímzet között három lyuk, minõket golyók szoktak ütni, perzselt szélû, véres ajkú lyukak. A hímzetekrõl megtudták, „ki” küldte azt, s a három lyukról azt, hogy „honnan”.
A csendõr nem szólt hozzá semmit. Csak egy percre levette fejérõl a fövegét, amíg a csomagot kibontá a nõ.
Baradlayné megkeményíté szívét. Még nem szabad! Szilárd ingatlan léptekkel ment szekrényéhez, felnyitá, kivett belõle egy papírba göngyölt tekercset, s azt a csendõrnek adta. - Száz arany volt.
- Köszönöm - monda.
A csendõr arra valamit beszélt az Istenrõl (mi köze hozzá?), s ismét szalutált, és elhagyta a termeket.
Most már aztán „szabad”!

A KÕSZÍVÛ EMBER ELÕTT
Most már aztán szabad!
Szabad az anyának gyermeke véres öltönyével õrjöngve végigrohanni termein, míg a kõszívû férj arcképe elé jut, ott leroskadni a földre, és zokogva mutatni fel elõtte azt az öltönyt.
„Nézd!... Nézd!... Nézd!...”
És azután csókjaival elhalmozni, könnyeiben megfüröszteni azt a drága öltönyt.
„Õ volt legkedvesebb fiam!”
Szabad neki õrjöngve feleselni a képpel.
„Miért vetted el? Te vetted el õt tõlem! Vétett ez valakinek valamit a nap alatt? Ártatlan volt, mint egy gyermek, mint egy leány! Nem szeretett úgy engem senki, mint õ, soha! Mellettem volt, míg gyermek volt, s eljött hívásomra, mint férfi; otthagyta kedvesét, rangját, dicsõségét, hogy velem jöjjön. Miért kellett ennek meghalni? Miért kellett ennek a szívét megszakítani, aki szelíd volt, mint egy galamb; csak mosolygott, ha bántotta valaki; soha harag nem lakott ebben a szívben! - Én ûztem õt a halálba? Az nem igaz! Én nem ûztem õt oda. - Igaz, hogy nehéz szó volt, amivel elbocsátám: »Nem azokat a fiaimat siratom, akik elvesznek, hanem téged, aki megmaradtál!« - De azért nem kellett volna neki énrajtam olyan rettentõ bosszút állni! - Ez a gondolat nem támadhatott az õ lelkében. - Ezt te sugalltad neki. - Ez egészen a te rettentõ szívedben szülemlett gondolatokhoz hasonlít. - Le akartál a földre zúzni; itt fekszem. Lábad alá akartál tiporni; ott vagyok. - El akartad veled ismertetni, hogy holtod után is megverhetsz kezeddel; érzem, vonaglom alatta. - Nem hazudok elõtted emberfölötti erõt, nyomorult vagyok. Nyomorult, amilyen csak egy anya lehet, aki temet. Te pedig kegyetlen vagy, mint egy apa, ki fiait maga után hívja. - Ó, ismerj velem irgalmat. - Nem küzdök veled, meghódolok. - Ne vidd el a többit! - Másik fiam is ott áll, ugyanazon sír szélén; ne taszítsd bele rettentõ kezeddel. Ne hívd el, ne hordd el tõlem egyenkint valamennyit. Ne látogass meg így, amint fogadtad halálos órádban. - Én jót akartam. Isten a tanúm. Nem tudtam én, hogy ez így fájni fog.”
És ott maradt ájultan az arckép elõtt.
...Az is szabad volt.
Az arckép pedig nem válaszolt semmit.
A végzet betölt; megváltozhatlan volt. Most már hasztalan lett volna Ödönnek elõállni, és belekiáltani a világba: „Én vagyok az, nem a másik!”
Nemcsak oktalanság lett volna az most már, de kegyetlenség saját családjához, melynek most már õ egyedüli fenntartója.
Nem maradt hátra más, mint tisztelettel hajolni meg a magát feláldozott testvér emléke elõtt.
„Õ volt közöttünk az egyedüli hõs.”
S ezt jól mondta; mert meghalni egy ügyért, melyet imádunk, s melyben hiszünk - emberi becsvágy; ámde meghalni egy ügyért, melyet imádunk, de melyben sohasem hittünk - emberfölötti áldozat.
Amazok „derék emberek”, de ez a „hõs”.
Derült-e ki valaha e véres tévedés? Meglehet! Mind a két félnek annyi elrejtenivalója volt abban a titokban, hogy egyik sem híresztelhette el. Mire aztán kiderülhetett e szent csalás, akkorra már oly egyhangúlag riadt fel az egész világ kárhoztató szava e tények felett, hogy a megtörténtet és meg nem történtet örömest a feledékenységnek engedték. És elvégre - egy ember tényeért egy ember kiszenvedett. Az adósság le volt fizetve. Ödön már „bene latet” (jól rejtve van).
Meg van cserélve a szerep egy varázsló pillanatban; amazé lett a hõsi vég; neki maradt a csendes munka, a világtól elvonult szemlélõdés, a jobb idõkre váró remény, a hallgató élet.
De hátravan még Richárd!

A BÖRTÖN TÁVÍRDÁJA
Hát Richárdnak nem adott hírt Jenõ?
Ó, igen. Az is ugyanazon épületben volt fogoly, ahol õ. A börtönnek volt egy távírdája, mely átszolgált valamennyi cellán; mely folyvást mûködött, melynek útját nem lehetett állani, melytõl a foglyokat semmi hatalommal meg nem lehetett fosztani.
Ez a távírda volt: a fal.
Nincs olyan vastag fal, amelyen a kopogtatás át ne hallassék.
Mikor aztán egyet kopogtak a szomszéd cellából a falon, az volt az „A”; mikor kettõt hirtelen egymás után, az volt a „B”; a három koppantás a „C”, és így tovább az egész alfabet.
(Megbocsáss, türelmes olvasóm, hogy ennyi abécére tanítalak ebbõl a „nagy” iskolából.)
Ez a táviratozás feltartóztathatlan volt, körüljárta az egész épületet. Megértette azt mindenki, és beletanult az elsõ napon, és járt folyvást a néma beszélgetés. Egy kérdés, mely kiindult az épület egyik szárnyából, és ment tovább, egyik szobától a másiknak adva, míg rátalált arra a szobára, amelybõl a feleletet megadták rá, s akkor ismét végigment a kérdezõig.
Azon a napon, mely Jenõre nézve utolsó naplemente volt, ez a kérdés járta végig a falakat:
„Mi lett?”
Vissza rá a válasz:
„Halálítélet.”
„Ki?”
„Baradlay.”
„Melyik?”
„Az öreg.”
Richárd szobáján is keresztülment e kriptogramm, s õ újra kérdezett:
„Keresztneve?”
Még egyszer ismétlé a válaszadó fal:
„Az öreg.”
Richárd pedig Jenõ öccsét szokta mindig „az öreg”-nek híni. Gyöngédség, tréfa s Jenõ komoly magaviseletének jellemzése volt ez elnevezésben, ami fiatalemberek között szokásos.
Ha az, amit azon falak egy idõben egymásnak beszéltek, mind basreliefnek maradt volna meg rajtuk, azokból többet olvashatnának le a régiségbúvárok, mint Ninive falairól!

AZ ELSÕ TÕRDÖFÉS
A diadal ragyogásával arcán, szemeiben a kéj kielégített mámorával veté oda a tudósítást Edit elé Plankenhorst Alfonsine.
- Itt van, olvasd!
A szegény leány, mint bárány a tigris elõtt, nem védte magát, nem reszketett, csak lecsüggeszté fejét.
A tudósítás Baradlay Eugen, alias Ödön, volt kormánybiztos halálát hirdeté - hitelesen - hivatalosan.
Azt Edit nem ismerte. A valódit.
Mégis fájt érte a szíve. Egyik testvér.
De nem merte megsiratni. Az bûn! Paragrafusok vannak, amik tiltják.
A szép fúria pedig rózsapiros ajkait felhúzva szép fehér fogsorairól, s villogó nagy szemeit kerekre felnyitva, e szókat súgá rokona fülébe:
- Egyet már megöltem!
És összeszorított öklével a levegõbe sújtott, mintha az szorítaná a láthatatlan tõrt, melynek mérgezett hegye eléri bárminõ távolból is áldozatait.
- Ezt már megöltem. Én! - S öklével keblére ütött, arra a csodaszép kebelre, melyben egy mennyország lakhatnék, tele angyalokkal.
Azután megragadta kezével Edit vállát, és szemeit annak szemeibe sugároztatva szólt:
- A pap leánya már özvegy. Most már következik a másik. Most következik a tied!
És elég kegyetlen volt egy göngyöleget ajándékozni Editnek, melynek tartalma egy vég fekete krepon volt.
- Itt van gyászruhád kelméje, varrd meg!
És Edit megköszönte az ajándékot.
...Ha tudta volna Alfonsine, kit ölt meg. Azt, kit csókjaival halmozott el egykor; ki õt legjobban szerette valaha; ki szerette halála órájáig - és még akkor is megbocsátott neki, midõn kezére ismert a kézben, mely sírba fekteti.

A FEJGÖRCSÖK NAPJÁN
A teljhatalmú kormányzónak fejgörcsei vannak.
Brescia ostroma alatt kapta azokat.
Mikor bevonult az elfoglalt városba, egy ablakból valami szerzetes kétcsövû fegyverrel kétszer lõtt a fejéhez. Nem találta.
Megtorlásul a tábornok hekatombát csinált a város fõ-fõ polgáraiból.
Hanem a fejét mégis eltalálta valami.
A rettenetes fejgörcs, melynek lüktetései alatt, mintha mindazon golyó találkozót adna egymásnak az õ agyában, amit õ „izent” másoknak.
Ily óráiban a nagy embernek félelem hozzá közeledni.
Õrjöng a fájdalomtól, s legkedvesebb emberére is dühös.
Mindenkiben hibát talál, mindenkire gyanakszik, senkinek nem irgalmaz.
Hisz az õ fejének sem irgalmaz az a láthatatlan démon, aki kínpadra feszíti a hatalmast; homloka körül csavarja a spanyol diadémot, s kalapácsokkal üti halántékait; ki forró pokollégbe mártja bele fejét, és szemei elõtt tûzzel festi ki a világot.
Hasztalanul jönnek hozzá ilyenkor kegyelemért, hasztalanul magyarázzák elõtte a napfényû igazságot! Hát az õ kínzója kegyelmez-e neki? Hát az õ tortúrájának van-e valami igazság írva a gyógyszerekben?
És ezen ember tartott törvényt egy legyõzött nemzet felett.
A kínzó fejgörcsöknek egy ilyen órájában, este késõn, a gyötrött ember egyedül ült szobájában, s tizedszer vágta földhöz az orvosságot, amit tízszer megújíttatott egy nap.
Ilyenkor senkinek sem volt szabad hozzá bejönni. Még az orvosokat is kikergette. Miért nem tudják legyõzni az õ üldözõjét?
Ágyba nem fekhetett, mert úgy ki nem állta a rohamos fájdalmat. Fenn ült vagy járkált.
Komornyikja mégis be mert hozzá jönni lábhegyen.
- Ki az? - rivallt rá egy háborgatott tigris haragjával a nagy ember.
- Valaki akar excellenciáddal beszélni.
- Ûzd el!
- Egy nõ.
- Pokolba valamennyi jajveszékelõ asszonnyal! Ma nem akarok nyafogó pofákat látni. Ma kirúgom, aki könyörög. Semmi nõt nem fogadok el.
Sok nõ taposta azon idõben az õ küszöbét. Gyászruhás nõk.
- Az a hölgy Plankenhorst Alfonsine bárónõ - bátorkodék a komornyik megjegyezni.
- Hát az nem maradhat a pokolban? Éjjel van nálam látogatás ideje? Meg Alfonsine baronesse-nél?
- Azt mondja, hogy legsürgetõbb beszéde van excellenciáddal, rögtön, és ha félholtan fekszik is, beszélnie kell.
- Erõs jellemû dáma. Jó. Bocsásd be! Hisz ez nem nõ, hanem ördög.
Azután leült karszékébe, feje kendõvel bekötve; úgy várta látogatónéját.
Alfonsine útiköntösben lépett be hozzá, s gondosan betette maga után az ajtót.
- Kérem, baronesse, amit mondani akar, csak röviden, mert a fejem fáj.
- Röviden fogok szólni, tábornagy úr; ma tudtam meg, hogy ön föl fog mentetni Magyarország kormányzóságától.
- Háh! - A beteg embernek ez egy ágyúlövés volt az agyán keresztül. - Én? És miért?
- Végét kell szakítani a szigornak, amit ön eddig gyakorolt, s felvilágosítani róla a világot, hogy az nem a kormánypolitika hibája, hanem személyi túlbuzgalom.
A beteg ember két tenyerét halántékaira nyomta. Valami ki akart törni azokon.
- Holnapon túl más rendszer álland be, más tényezõkkel. A halálbüntetés megszûnik, s csak fogságot fognak azontúl az elítéltekre mérni.
- Ah! Nagyon köszönöm önnek ezt a hírt, baronesse, nagyon köszönöm!
- Elõresiettem, hogy önt jókor értesíthessem. Holnap reggel megkapja ön felmentését, még egy éjszaka van hátra, ami alatt önnek tennie lehet.
- Tenni fogok! Arra esküszöm!
- Ön tudja, minõ fogadás köt engem önhöz? A bosszú. Megalázva; széttiporva látni azokat az embereket, kik bennünket megtámadtak, kigúnyoltak, kik elpusztításunkra összeesküdtek. Kiirtani azt a javíthatlan ivadékot, mely ha életben marad, újra felemeli a fejét, újra harapni fog. Megbosszulni azt a sok nemes vért, mely végigöntözte ez átkozott földet. Ezért imádom önt, mert önnek ez kezében volt, és megtette azt.
- Igen! Ön is sokat mozdított elõ e munkában. Jobb felfedezõ rendõrsége nem lehet egy miniszternek, mint ön volt nekem. Ön minden adatot össze tudott szerezni; minden gúnydalt felhajhászott, mely a nagyok ellen ki volt adva, s ami a bûnbocsánatnak legjobban útját állja. Mert a sebet még megbocsátjuk, de a paszkvillt soha. Ön jól mûködött a tûzrakásban. Valóban szükséges, hogy legyenek ilyen lények a nap körül, mint ön, akik elfogják a napvilágot, s árnyékot vetnek a földre; akik mérget csepegtetnek a sebekbe, és bosszúterveket koholnak ki, mik férfi agyában soha meg nem születtek volna. Asszonyok, kiket megszállt az ördög lelke.
- Ön hízeleg nekem, tábornagy. Én büszke vagyok arra, hogy gyûlöletem álmait én álmodtam.
- És jó, hogy van egy félõrült ember, kit gyehennai fejgörcsök kínoznak, s aki olyankor, midõn egész vére a fejében forr, mikor ez égõ katlanban agyveleje megfõ, képes a saját testvérét lelövetni; jó, hogy van ilyen ember, aki az ön álmait megvalósítja. Most éppen ilyen órái vannak. A világ vértengerben úszik körülötte. S az égõ fej szomjazza az egész vértengert! Holnap reggelre tán elmúlik a kín, holnap reggelre már elmúlik a hatalom. Mit tegyek ez idõ alatt, angyalarcú szép hölgy?
- Mindent! A százfejû hidrának most egy nyaka van. Ez a nyak az ön kezében. Egy szorítás e kéztül, s a munka be van fejezve. Akkor aztán repülhet a kegyelem galambja az olajággal. A denevérszárny gyorsabban repült!
- Tehát sietni kell, ugye? Használni a rövid idõt? Úgy lesz! Most tíz óra van. Holnap tíz óránál hamarább a futár nem érkezik. Fél nap idõ. Nem fél „nap”, egy egész „éj”. Sok éjszakát lehet csinálni egy éjszakából, ugye, kisasszony?
A nagy férfiú csöngetett.
- Hadsegédem jöjjön be!
A hívatott megjelent.
- Menjen ön sietve a fõhadbíró ezredeshez. Mondja neki, parancsolom, hogy ma 12 óra elõtt minden hadbíró készen legyen a keze alatti perekkel. Tizenkét órakor összeüljön minden haditörvényszék. Reggeli három órakor minden ítélet itt legyen nálam. Reggel öt órakor minden vádlott készen legyen ítélete meghallgatására. A helyõrség fegyverben álljon! Sietve!
Mikor a hadsegéd eltávozott, a hatalmas ember Alfonsine-hoz fordult.
- Meg van ön elégedve a gyorsasággal?
Alfonsine mást kérdezett tõle:
- Közöttük van-e Baradlay Richárd?
- A legelsõk között van.
- El ne felejtse ön, tábornagy, hogy ez az egy ember több kárt tett nekünk, mint mások ezeren; hogy úgy gázolt legjobb hõseink vérében, mint az öldöklés démona. Hogy még a haditörvényszéknek is szeme közé nevetett, s beszélt hozzájuk, mint Coriolan a volskusokhoz. És hogy a leghatározottabb ellenség, ki mindent újrakezdeni képes, amíg él.
- Mindent tudok felõle, baronesse. Elsõ sorban áll a feljegyzettek között.
Alfonsine-nak megvolt az a gyönyöre, hogy egy hosszú névsorban olvashatta Baradlay Richárd nevét, veres tintával kétszer aláhúzva.
Piros vére legyen a harmadik!
- És most köszönöm a jókor hozott hírt, kisasszony! Nagyon köszönöm. Mikor ön jött, még csak szét akart szakadni a fejem, most már úgy érzem, mintha az összecsapódó földteke és üstökös közé volna szorulva. Most már hagyjon magamra! Valamit tépnem kell, ami a kezem közé akad, s ilyenkor nem jó közelemben lenni.
- Jó éjszakát!
- Hahaha! Átkozott jó éjszaka vár rám. Szerencsés utat.
- Az enyim az.
A delnõ eltávozott.
A fejgörcsös ember csakugyan talált valamit, amit összetépjen. (Azon napokban híre futamodott, hogy szállására tolvajok törtek be, s minden kardbojtját ellopták. Egyebet semmit. Hihetetlen történet.)
Egész éjjel nyugtalanul járt fel s alá szobájában, s nehéz nyögése, hörgése, feljajdulása keresztülhallatszott a kettõs ajtón.
Plankenhorst Alfonsine sem hunyta le ez éjjel szemeit. A rémes öröm, a bûvös izgatottság elûzte keblérõl az álom malasztját.
És korán reggel a hajnali vonattal vissza akart utazni Bécsbe.
Ez még csak elõérzete a gyönyörnek, amit érez. A kéj otthon vár reá. A másik leánynak a kétségbeesése.
Ébren számlálta az órákat.
Most tizenkét óra... Most ülnek össze a haditörvényszékek... Most olvassák fel a vádlott bûneit... Most kérdik tõle: „Van-e valami védelmed a világon?”... Nincs... Most visszaviszik börtönébe.
Most egy óra... Tanakodnak fölötte... Nincs aki egy szóval tudná mentegetni... Mostan szavaznak...
Két óra... Az ítéleteket mostan írják... Nagy sietve viszik a teljhatalmú úrhoz.
Három óra... A fejgörcsös ember minden ítéletnek aláírja nevét. Tüzet lát maga elõtt. Tûzlapra ír vérbetûket.
Négy óra... Minden készen van... Aki tudott az éjjel aludni, felköltik... Megmondják neki, hogy nézze meg még egyszer, milyen szép ez a világ... A pirkadó hajnal, a halványodó csillagok... Még egyszer, és aztán soha többé.
Nem maradhatott a falak között tovább. Bérkocsija ott várt rá a vendéglõudvarban egész éjjel. Útipoggyászát levitette, s a fõhadbíró ezredes lakása elé hajtatott.
Az is jó ismerõse volt. Mint a sírásónak a halotthordó. Tudta, hogy most ébren és otthon találja. Bebocsáták hozzá. Féltek tõle, mint a vámpírtól.
Az pedig egy igen komoly, hidegvérû, kevés szavú férfi volt.
- Vége van az éjjeli munkának? - kérdé Alfonsine.
- Vége.
- Mi van az ítéletekben?
- Halál.
- Mindenkiében?
- Kivétel nélkül.
- Baradlay Richárd?
- Köztük van.
- El van ítélve?
- Halálra.
Alfonsine megszorítá a férfi kezét.
- Jó éjszakát!
Az nem adta vissza hideg kezével a szorítást, s azt mondá:
- Reggel van.
Hiszen nem neki szólt sem az üdvözlet, sem a forró kéz görcsszorítása.
Alfonsine sietett a vasúthoz.
A vonat korán indul.
Az ötórai harangszót ott hallotta.
Ez a lélekharang neki.
Most olvassák fel ítéletét... Most fordítja arcát az ablakon bemosolygó hajnal felé, s kér tõle egy kis pírt kölcsön... Most törik el feje fölött a pálcát... „Istennél a kegyelem!” - Denevérszárny, repülhetsz!
E közben a nap tányéra a láthatár fölé emelkedék. A vonat körül utasnép sürgött-forgott, helyezkedett, s beszélt arról, hogy milyen hideg van ma reggel.
Alfonsine nem érezte azt. Még nyakkendõjét is leveté; hõsége volt. Hátat fordított a napnak, úgy nézett vissza a ködös városra. Tán azt várta, hogy egyszer csak e párázatból egy ködarc fog kiemelkedni, felhõhomállyal rajzolva, s annak még egyszer utoljára a szeme közé fog nevethetni.
A vonat tovarobogott.
Negyven perc volt öt óra után.

A TÕR HEGYE LETÖRVE
Nem robogott eléggé gyorsan a gõzmozdony. Alfonsine a villámmal szeretett volna utazni. A denevérszárny tízszer is megjárta azt az utat, amit a gõz egyszer.
Türelmetlen volt. Vágyott otthon lehetni. Lelkével elõresietett.
Jólesett, hogy nem volt útitársa, az elsõ helyen utazott; nem vonta el senki közönyös beszélgetéssel, öngondolataival kéjeleghetett.
A bécsi indóháznál ott várta hintaja. Sietett keresztülfurakodni a tömegen, hogy elsõ lehessen, ki a pályaudvarból kijut.
Kocsisát is gyorsaságra unszolta.
Hazaérve futott fel a lépcsõkön.
Futott a szobákon keresztül, míg rátalált Editre. A leány gyászruháját varrta.
Alfonsine odarohant eléje, s a jóllakott bosszú kacajával vágta szívéhez e keserû szókat:
- Megöltem õtet!
A lelkébe kapott haláldöfés után a leány fájdalomteljesen emelé szemeit a magasba, Az a sugár, az a glória volt ez arcon, mely a szent szûz tekintetében világít, midõn szemeit a keresztfa magasságához felemeli.
És azután mélyen sóhajtva lehajtá fejét keblére, s kezeit ölébe ejté.
De nem sírt, nem átkozódott.
- Megöltem a kedvesedet!
Leánya megérkeztére most Plankenhorstné is elõsietett. És annak aztán elmondá Alfonsine az egész történetet: hol járt, mit tett, miket beszélt. Minden körülményt, minden szót. A nagy sietséget, a gyors sikert. A tökéletes sikert. A bosszú pohara megtelt.
És a két hölgy úgy kacagott, úgy örült ezen; úgy ölelte egymást, úgy hízelegtek, úgy becézték egymást, mint akik nagy, örvendetes diadalokat vívtak ki; ahogy örülni szoktak anyák, leányok egymás szerencséjének, boldogságának.
Szinte elfeledkeztek nagy boldogságukban arról a harmadikról.
Hát az áldozat nem vonaglik?
- Hát te nem sírsz?
A teknönc még él, ha az agyvelejét kiveszik; hát egy leányszív még annál is szívósabb? Nem értette talán?
- Richárdod meghalt!
A leány nem szólt semmit; kezeit keblére tette, és szemeit gyászruhájára függeszté. És nem sírt. Nagyobb fájdalom volt az, mint hogy könnyei lehettek volna. Nagyobb rémület, mint hogy mozdulatot engedett volna.
- Te bárgyú! Nem érted? Kedvesed meg van ölve. Megölve, mint az enyim. Özvegy vagy. Tudod-e már, hogy mi ez a fájás? Ami nekem mindennapi hálótársam. A véres kísértet feje vánkosomon. Most már a tieden is ott van.
Edit nem borzadt össze. Hozzá volt szoktatva már e rémes ábrándhoz. Hiszen mindennap azzal kelt, azzal feküdt.
És Alfonsine-t dühödtté tette e könnytelen némaság. Diadala legmagasabb gyönyörétõl érezte magát megfosztva e szenvedõ nyugalom által. Hisz azért sietett úgy haza, hogy lássa õt is a földön fetrengeni, és átkozni Istent és embereket, és éles vasat keresni saját keble ellen, mint ahogy az látta õtet.
És a megtiport gyermek nem dühöng, nem zokog, nem vonaglik.
A denevérszárnyú léleknek ez ingere volt.
- Gondolj rá, te nyomorult, hogy a leggyalázatosabb halállal halt meg, amit emlegetni is szégyen! Hogy most, e percben ott ásnak neki a homokban egy gödröt, és belökik dicstelenül; és földet taposnak a fejére anélkül, hogy valaki egy imát mondana el fölötte, és te még a sírjára sem fogsz találni soha!
A leány magában sóhajtott és válaszolt: „Magához vette Isten, s én gyászolni fogom örökké.” De kimondani nem bírta ezt. Nagyobb fájdalom volt az, mint hogy szavai lehettek volna.
- Sírj hát! - ordítá dühödten a szép menád, s lábával dobbantott, és ökleit összeszorítá, hajfürtjei vonaglottak hevült arca körül. - Sírj nekem! Sírj!
E pillanatban benyitotta az ajtót a komornyik, és jelenté:
- Baradlay Richárd úr van itt.
A feltárt ajtón túl a mellékszobában ott állt Baradlay Richárd polgári öltözetben.
Ha mindez valóban historice így nem történt volna, azt mondanák rá: „theater-coup”.
Pedig hát valósággal így következett egymás után.
A fejgörcsök embere azt az utolsó tizenkét órát arra használta fel, hogy elõvette százhúsz legfõbb vádlott perét, ítéletet hozatott benne. Az ítélet mindnek halálra szólt. Õ pedig megkegyelmezett valamennyinek. Teljhatalma volt rá.
Nem is hogy büntetéseiket átváltoztatta, enyhítette volna; elengedte minden dolgukat végképp és egészen. Menjenek szabadon.
A fejgörcsök embere e kínzott órájában csakugyan bosszút állt; de nem az elbukottakon, akiknek õ tartotta a fejükön a lábát, hanem a miniszteren, aki az õ fejére készült gázolni.
Tömegestül lökte oda közéjük a végbocsánatot. A legjobban terheltek közé. Most már tessék a miniszternek tovább játszani a partit.
Ez volt az õ válasza Plankenhorst kisasszony izenetére.
Alfonsine rosszul tanulmányozta a lélektant. Rosszul ismerte ki az embereket. Különösen rosszul figyelte meg a mérgek hatását!
Mikor Richárddal tudatták megkegyelmeztetését, ami ránézve a legváratlanabbul jött, a fõhadbíró behívatta õt magához.
- Ön ugyan kegyelmet kapott, s szabadságát is visszanyerte - mondta neki -, hanem egy idõre Magyarországon nem maradhat. Körül fog határoztatni valamely más koronaországi városba. Például talán Bécsbe.
- Mindegy, akárhová.
- Tehát maradunk annál, hogy Bécsbe. A tábornagy úr, ki ma önnek kegyelmet adott, azt izeni önnek, hogy ha Bécsbe feljut, legelsõ gondjának tartsa felkeresni Plankenhorst Alfonsine úrhölgyet, és megköszönni azon szíves közbenjárását, mellyel az ön megszabadulását kieszközölte. Ezen úrhölgy közbejötte nélkül ön nem nyerte volna vissza ily hirtelen szabadságát. Tehát megköszönje neki!
- Kötelességemnek tartom.
- Még egy dolgot! Önnek testvére Eugen, azaz Ödön, az osztó igazságnak áldozatul esett.
- Azt már hallottam, csak azt nem tudom, hogy a német és magyar név...
Szavába vágtak nyersen:
- Elõször is önnek nem volt szabad semmit hallani, mert fogoly volt, s a foglyokkal közölt hír árulás. Továbbá pedig én nem kértem öntül filológiai oktatásokat, hanem hogy hallgasson rám.
Azzal kivett egy kis papírtokot fiókjából.
- Önnek testvére levágott hajából egy fürtöt hagyott önnek. Vigye!
Richárd kibontá a papírtokot, s ámultan szólt:
- De hiszen ez...
Ismét szavába vágtak:
- Nincs több beszédem önnel. Adieu!
S azzal kitolták az ajtón.
Csaknem kiszalasztá a száján, hogy hisz ez szõke fürt; Ödön haja pedig fekete.
Sietett hát a parancs szerint azonnal Bécsbe. Még jókor érkezett a reggeli vonatra.
És utazott ugyanazon a vonaton, amelyen Alfonsine. Csakhogy õ a harmadik helyen, mint szegény elbocsátott fogoly, az pedig az elsõ helyen.
S amíg Alfonsine a bosszú gyönyörében kéjelgett, bosszújának épen maradt tárgya tõle néhány ölnyi távolban három nagy talányon törte a fejét.
Az elsõ az volt: „Mit jelent ez a szõke hajfürt, mit az Eugen névvel azonosított Ödön?”
A második az volt: „Miként köszönheti õ megszabadulását Plankenhorst Alfonsine-nak?”
A harmadik meg az, hogy „Hol fogja õ megtalálni Editjét, s mi jön azután, ha megtalálta?”
Megoldást egyikre sem talált.

A KÕSZÍVÛ EMBER FELEL
Mindennap, de mindennap ott fekszik a fiavesztett özvegy, arccal a földre leborulva a kõszívû ember arcképe elõtt.
Mindennap újra meg újra ostromolja ez örök könyörgéssel: Ne vedd el másik fiamat!”
Monomániája kezd lenni ez a harc egy festett képpel.
S a festett kép oly szívtelen, oly hallgatag.
S a jajkiáltó sorok, mikben gyászharang, dobpörgés hangzik, még mindig jönnek a hírlapokban, mint új meg új üzenet a felleges égbõl.
Egy esõs nyári nap hideg estéjén ismét együtt volt a család. Szokatlan júliusi hidegek jártak a lapályon; a kandalló körül ültek, midõn újra hangzottak azok a fegyveres léptek az elõteremben, mik Giantot fektébõl feluszítják, s ismét benyit az a vendég, aki nem kocogtat az ajtón: „szabad-e”?
Ugyanazon csendõr az, ki a minapi leveleket hozta. Ugyanaz a merev, katonás arc, mely semmi indulatot el nem árul.
- Egy levél Baradlay Kazimirné asszonynak. Újépület, második pavilon.
Reszketve kel fel elõtte mindenki.
Ez a halálmadár.
Tántorogva, féltébolyultan járul eléje a szólított nõ, s reszketõ kezét nyújtá a levél elé.
És aztán karját arca elé emelve, eltakarja elõle szemeit, mintha nem akarná látni azt, amit kezében tart.
- Olvasd! - szól, a levelet odanyújtva Arankának. És maga karszékébe roskad vissza.
Arankának már szabadalma van borzalmas leveleket elolvasni.
Õ töri fel a pecsétet; õ bontja fel a borítékot, õ hüvelyezi le a levelet. És azután elolvassa azt:
Anyám. Szabad vagyok!
Richárd
Az anya nem hisz annak, amit hallott! Látni is akarja.
Kiragadja menye kezébõl a levelet, és arca elé tartja.
Igen! Ezek az õ vonásai! Ez az õ írása! Él! Ír! Megszabadult!
Ez való. Ez nem álom.
És a levéllel kezében elfut; beveszi magát belsõ szobáiba. Ott, hol férjének arcképe áll, zokogva leül a kerevetre; újra meg újra elolvassa a rövid levelet. Aztán feltartja azt a mindenütt szemébe nézõ arckép elé, mintha azt kívánná attól, hogy az is olvassa el. És végre megcsókolja a festett arckép kezét. A kezet, mely megbocsátott, a kezet, mely nem sújtol többé.
Ama közbenjáró, ki míg kicsiny gyermek volt, ha nehéz vitáik voltak szülõinek, annyiszor járt apától anyához engesztelõ rebegéssel: odafenn van már - s ismét kibékíté õket!

A KÉRÕ
Richárd egész nyugodtan és kedélyesen lépett be Plankenhorsték termébe, mint aki régi ismerõsök közé érkezik.
Nem látta meg a két Plankenhorst úrhölgy arcán a kísértetlátó elrémülést; csak azt látta, hogy Edit az öröm kétségbeesésével rohan eléje, és a túlvilágról jött önfeledés mámorával borul keblére, átöleli nyakát karjaival, õrjöngõ erõszakkal szorítja magához, és lélekvesztett felmagasztaltsággal rebegi: „Richárd, kedves Richárd!”
Most már tud sírni.
Idõ kell hozzá, míg magához bír mindenki térni az indulatrohamból.
Míg Edit karjai lefoszlanak kedvese nyakából, míg Alfonsine meggyõzõdik felõle, hogy ez csakugyan élõ ember és nem kísértet, akit maga elõtt lát.
Hanem még ezután is, hogy Edit Richárd keblérõl lebontakozik, ott marad mellette, s jobbját két kezébe fogva tartja, mintha el volna nála határozva, hogy azt soha többé el nem ereszti.
Richárd mindezt olyan természetesnek találja.
A leány menyasszonya. A võlegény halottaiból támadt fel. Itt van ok rendkívüli örömre, az öröm szokatlan kitöréseire.
Azt is hiszi kitalálhatni, hogy Alfonsine miért oly sápadt.
Palvicz nem terheli lelkét. Becsületes harc volt közöttük. Aztán semmi köze annak ehhez a házhoz. Hajó és horgony elszakadtak egymástól.
Plankenhorstné az elsõ, ki beszélõtehetségét visszanyeri.
Edithez intézi szavát:
- Edit kisasszony! Nem látom át, miért ez önfeledtség, ez elragadtatás egy idegen férfi irányában? Mi tetszik önnek, uram? - szól aztán Richárdhoz fordulva.
Edit pirulva ül vissza helyére; de most már gyönyörrel nézi a varrott gyászruhát, míg Richárd elõbbre lép, s õszinte, rosszaság nélküli szívélyességgel fordul Alfonsine baronesse-hez.
- Legelõször a hála kötelessége hozott ide. Én ma hajnalban halálra ítéltettem, s még azon órában kegyelmet kaptam. A kormányzó, ki teljesen fölmentett, s szabadságomat visszaadta, lelkemre köté, hogy legelsõ kötelességemnek tartsam e szabadulásomért nagysádnak hálámat kifejezni. Nagysád közbenjárulása nélkül legalább tizenöt évi fogságot kaptam volna. Fogadja érte hálámat!
Megannyi sarokkal tapodás egy kígyó fejére.
Hálát adni a megszabadulásért Plankenhorst Alfonsine-nak!
Köszönetet attól az embertõl, akinek elvesztésérõl álmodott, amin töprengett, amiért fáradott annyi idõ óta!
És aki kulcsával bír e talánynak, melyet senki sem ért, az Alfonsine.
Õ már érti egészen.
Hiszen megtörténik sokszor, hogy a földbõl visszaüt a villám az égbe.
Vak Sámson magára rántja a filiszteusok karzatait, akik játszani akartak vele.
És õ most látja, hogy mit cselekedett.
Mániákus dühében megszabadítója lett annak az embernek, kit elveszteni akart.
Ha õ hagyja azon az éjszakán fejgörcseivel veszõdni azt az embert, ha hírt nem visz neki az õt fenyegetõ fordulatról; ha engedi a dolgokat a maguk szomorú következetességében lefolyni, akkor Richárd ott marad fogságban. Nem hal meg, de tizenöt évig el lesz temetve. Mire onnan elõkerül, kész öregember, és Edit agg hajadon.
És ezt õ rontotta el!
Õ vetette ki sarkából annak a kriptának az ajtaját, melybe Richárd el volt temetve; mert nem érte be vele, hogy ott feküdjék a koporsóban, azt is akarta, hogy halva feküdjék ott.
És ezzel szabadította ki.
Nincs hátra egyéb, mint e nyájas, üdvözlõ arc elõtt porrá lenni.
Plankenhorstnéra került a sor, hogy helytálljon. Neki hidegvére volt már.
- Uram! Ön félreérthetett valamit, amit önnek tán nem komolyan mondtak. Azon szolgálatot, melyet ön említ, családunk egyik tagja sem tehette önnek, azon csekély oknál fogva, mert mi ez ügybe nem avatkoztunk soha. Mi minden közélettõl visszavonultan élünk, senkivel nem érintkezünk, s országos ügyekbe nem ártjuk magunkat. Termeink zárva vannak a társaság elõtt. Ezt ön elõtt is kénytelen vagyok határozottan kijelenteni. Úgy hiszem, ön elég világbeli jártassággal bír ezt megérteni.
- Teljesen értem, bárónõ, s e mostani látogatásom, biztosítom önt, utolsó.
- És reménylem, rövid.
- Az is meglehet. Azt három szóval elvégezhetem. Ön tudni fogja, hogy másfél év elõtt Edit kisasszonyt eljegyeztem.
- Annak a következményeire most már gondolni sem lehet.
- Miért nem?
- Azt jobb lesz, ha ön nem magyarázhatja meg magának.
- De azt tudnom okvetlenül szükség.
- Tehát meg is hallhatja tõlem, ha éppen önmagától nem akarja megkérdezni. Mikor ön Edit húgomat eljegyezte, akkor ön kapitány volt, úr volt és nemesember. Most pedig egyik sem. Rangját elvesztette. Vagyonát, nemességét a tábornagy nem adhatta vissza, mert ahhoz nem volt joga. Õ csak élet és szabadság fölött rendelkezett. Ön tehát jelenleg nem tiszt, nem úr, nem nemesember.
- De még mindig Baradlay Richárd vagyok! - mondá az ifjú, önbecsének egész férfiérzetével.
Plankenhorstné ajkát pittyeszté megvetõleg, s félvállról nézett le rá fitymálóan.
- Szabad, mint a madár! De a másik nem szabad, mint a madár. Liedenwall Edit kisasszonynak családja van. S e családnak joga van válogatni, joga van elutasítani és mást választani. Liedenwall Edit kisasszony még mindig a Plankenhorst család tagja, és annak fennhatósága alatt áll.
- És Liedenwall kisasszonyt kérdezem, úgy van-e ez?
Edit csak némán rázta fejét, de még nem szólt.
Plankenhorstné ketté akarta vágni a tárgyat.
- Edit követni fogja azt, amit mi határozunk felõle. Azt megítélni, hogy jövendõ sorsa miként intézessék, a mi jogunk és a mi kötelességünk. Ön, uram, elkésett a leánykéréssel. Nagyon is magasról akart hozzánk leszállni, s most nagyon is alacsonyról kérezkedik fel.
- Én nem kérezkedem önökhöz. Tudok nõmnek nevet adni és szívet és kenyeret! - szólt bele Richárd határozottan. - Én nõt kérek, s aztán megszûnünk egymással törõdni.
- Ön csalatkozik! Mi nem szûnhetünk meg Edittel törõdni soha. Vagy azt hiszi ön, hogy tizenöt évig hagytuk volna Editet ön után várni? Mi gondoskodtunk már róla. Ön el van temetve. Editnek szerencséje akadt. Edit már el van ígérve.
Richárd kérdõ bámulattal tekinte Editre. A leány arca tudatlan csodálkozással felelt kérdésére.
- Kinek van elígérve?
- Ön igen kíváncsi. Azonban nem tartok titkot. Ön emlékezni fog azon fiatal titkárra, kivel tavalyi estélyeinken gyakran találkozott. Az most elõkelõ úr. Megyefõnök. Editre nézve az nagy szerencse.
- És Edit beleegyezett?
- Ne hívja ön keresztnevén, uram! Az nagy szabadság. Liedenwall kisasszony! Liedenwall kisasszony kezét annak fogja adni, akit én vezetek elé.
Most aztán Edit felállt a helyérõl, és szólt:
- Liedenwall Edit nem fogja a kezét másnak adni, mint akit szeret.
Plankenhorstné nem jött ki önmérsékletébõl.
- Edit kisasszony! Semmi teátrális produkciót! Itt indulatoskodásnak nincs helye. Ön gyámleányom. Nekem jogot ád ön felett a törvény.
Edit most már nem hagyta magát elhallgattatni. Belefogott a harcba. Küzdött.
- Én nem kívánok önnek gyámleánya lenni! Elmegyek cselédnek. Az ön házánál beletanultam abba. Mint cseléd, mint szolgáló, annak adhatom a kezemet, akinek akarom.
- Gondoskodva van róla, kedvesem, hogy ön el ne mehessen cselédnek; higgye el ön, hogy igen jó gondviselés alatt áll. Minden úri renddel fog egymás után következni, egész odáig, ahol az oltár elõtt le kell térdepelni. Ha ön sírni fog azalatt, míg a lelkész az esketési formát felmondja ön elõtt, az a szent ceremóniának csak kiegészítõ része lesz.
- De én nem fogok sírni! - szólt a leány, elõlépve hevesen. - Hanem valami mást teszek. Ha csakugyan akadna olyan ember, aki engem szívem, akaratom ellen nõül akarna venni önök parancsára, annak én a menyegzõ elõtti napon elmondom, hogy én megszöktem egyszer a zárdából, elszöktem éjnek éjszakáján a táborba a kedvesemhez; ott töltöttem a szeretõm szobájában a fél éjszakát. Láttak a katonák a bivouacon, látott a Singer utcai markotányosné. Tudják az apácák mind a Brigitta-kolostorban, tudja soror Remigia, hogy megszöktem, és kedvesemnél voltam. Itt van a vállamon a korbácsok nyoma, ahogy megvertek érte.
És azzal lerántá válláról az öltönyt; az élõ fehér bársony haván ott látszott most is két éles korbácsütés rózsaszínû vonása.
- Akarja ön, asszonyom, hogy e verések nyomait más is meglássa rajtam, mint akiért megvertek?
Plankenhorstné meg volt némulva az elszörnyedéstõl. Edit folytatá:
- És ha akadna mégis oly nyomorult, silány ember, ki ily felfedezés után az oltárig elkísérne, én ott az egész násznép elõtt ezt kiáltom, mikor térdepel: „Nézzétek ezt a gyávát! Aki tudja, hogy menyasszonya egy éjt a kaszárnyában töltött a szeretõjénél, mint apácanövendék, s mégis nõül akarja venni!” - s akkor úgy ütöm arcul az oltár elõtt, hogy elmúlik a kedve örökre szemébe hazudni az Istennek és az õ szenteinek!
Imádandó szép volt a leány ez indulatkitörésében! Erõ, villám, ihlet volt minden vonása, szava, mozdulata. Richárd a gyönyörtõl üdvözülten bámulta e csodatüneményt.
Hogy rágalmazza önmagát! Hogy keríti magát körül a gyalázat mérges gõzkörével! Pedig hiszen Richárd tudja azt legjobban, hogy ez nem igaz. Igaz, és mégsem igaz. Igaz, hogy ott volt kedvesénél; de nem egyedül, hanem anyjával; de nem szerelembõl, hanem kétségbeesésbõl, hogy életét megmentse annak. És ezért megverték, megostorozták! E drága testet, e gyönge, szeráfi alakot! Kinek van joga a világon e szent sebhelyeket csókjával megengesztelni másnak, mint aki miatt az történt?
Plankenhorstné el volt fulladva az ijedtségtõl, a rémülettõl, a dühtõl. Új dolgok voltak ezek, amiket hallott, amiket látott. Olyanok, aminõk túlhaladták felfogását, képzeletét; amik alatt összetört erélye, kevélysége, akarata.
Érezte már, hogy ezzel a leánnyal nem bír, hogy ez erõsebb, mint õk valamennyien. Hogy õk csak démonok, de ez maga a „légió”!
Még egy fordulatot próbált adni a végzetnek. Most már nem Richárdot támadta meg, hanem Editet.
- Te szerencsétlen leány! - szólt kezeit összekulcsolva és szemeit ég felé forgatva. - Ki úgy el tudta magát felejteni! Tudod-e azt, minõ csapodár csábítónak vetetted oda magadat áldozatul? Ez az ember itt nem a te kedvesed egyedül. Ennek már hölgye van, kinek nevével, becsületével tartozik, kinek elõjoga van fölötted, ki téged el fog ûzni, ki fog kacagni.
- Énnekem, asszonyom? - kérdé Richárd elbámulva.
- No! Vagy merje ön tagadni, hogy ön Pesten egy gyermeket tart, arról gondoskodik, ápolja, szereti, gyógyíttatja. Felõle tudakozódik, és sorsát intézi. Tagadja el ön, ha meri.
Plankenhorstné a felyülkerült gyáva diadalérzetével mérte e végcsapást Richárd fejére.
- Hát még egy ártatlan gyermek sorsát is belekeveri-e ön, asszonyom, e mi szomorú vitánkba? - szólt Richárd halkan, szelíden, kérlelõ hangon.
- A gyermek ártatlan, de szülõi nem azok! - szólt a vádló, ujjal mutatva Richárdra.
„Te mondád.”
- Jól van, asszonyom - szólt Richárd -, elmondom önnek e gyermek történetét. Egyszer a csatában egy derék vitéz ellenfelemet halálra sebesítém. Bajtársam, kit balsorsa kardom által ejte meg, halála órájában odahítt magához. És akkor elmondá, hogy van egy fia, kit régóta keres, s kinek most nyomára akadt. Azt a fiút anyja elveté. Rám hagyta, hogy keressem azt fel. Felfogadtam neki, hogy felkeresem, és gondját fogom viselni, mintha testvérem gyermeke volna. Kerestem a fiút, és rátaláltam. Megtaláltam õt a nyomor, az ínség legalsó fenekén. Rosszabb sorsban, mint egy gazdátlan ebet. Ó, ha anyja látta volna!
Plankenhorst Alfonsine merev szemekkel bámult a beszélõre.
- Megtaláltam a gyermeket halálos betegen, egy ablaktalan odúban, szemétágyon fetrengve, meztelen, ronggyal takarva és félig megvakulva.
Alfonsine reszketett a láztul.
- Én elvittem magammal a nyomorult árvát, és atyja lettem neki atyja helyett, kinek neve volt Palvicz Ottó.
Alfonsine a pamlag vánkosaiba temette arcát. Plankenhorstné ijedten hátrált leánya elé, hogy eltakarja azt, és sápadtan, rémült szemekkel tekinte Richárdra.
Az pedig folytatá nyugodt mérséklettel:
- Minden irat a kezemben van, mely igazolja a gyermek származását. Az anyának minden levele. A keresztelõlevél. Odadobhatom azt annak, aki kérdi.
Plankenhorstnénak minden íze reszketett, térdei roskadoztak alatta.
Richárd azonban büszkén felemelé fejét:
- De én felfogadtam haldokló ellenfelemnek, hogy gyermeke anyjának nevét soha senkinek el nem árulom. Nemesi szavamra fogadtam. S minthogy enmagam elõtt még most is nemesember vagyok, azért önnek sem mondom meg azt!
Plankenhorstné föllélegzett. A torkát szorító kéz eltávozott onnan.
Ámde Edit odalépett Richárdhoz, s angyali szelídséggel monda:
- Akárkié legyen az a gyermek, akinek ön azt fogadta, hogy atyja fog neki lenni; én anyja leszek annak!
És azzal Richárd keblére borult, s fejét vállára hajtá.
A legyõzött, a földre zúzott asszony két kezét elátkozó mozdulattal emelve feje fölé, hörgé indulattól reszketõ hangon:
- Vigye hát ön magával, a pokol és minden ördögei nevében!
Azokra pedig mosolygott a mennyország és minden angyalai.

COMEDY OF ERRORS
„De most már hova?”
Igen! A bérkocsis kérdezte azt Richárdtól, ki alant várt rá, midõn Edittel karján az utcára lesietett.
Ez ám a fõkérdés: „Most hová?”
- Ismerõsöm, rokonom se nekem nincs, se neked, akihez vigyelek, amíg esküvõnk napja elérkezik. Bécsbõl pedig távozni nem szabad.
- Hát vígy magadhoz - mondá a leány. - Nem voltam-e már nálad a bivouacon is? Nappal együtt leszünk, este jó éjt kívánunk egymásnak.
- És közöttünk fekszik Seif Almuluk herceg kardja.
Seherezáde szultána regéinek egyik hõse ez, ki menyasszonyt visz haza egyedül egy tutajon, s mikor egymás mellett alusznak, kettõjük közé fekteti kivont kardját.
Mert az életben nem úgy megy az, mint a színpadon, ahol amint a szerelmespárt megáldották vagy megátkozták, egymásnak dobták, vagy kezeiket összetették, azzal megvan minden.
Hát a pap!
A dráma után jön még egy három felvonásos vígjáték: a comedy of errors, a tévedések vígjátéka.
Mert hiszen legegyszerûbb volna a felelet egy fiatal pártól, aki võlegény és menyasszony, erre a kérdésre: „de most hová?” az, hogy „egyenesen a paphoz”!
Egyenesen! Oda nem járnak egyenesen.
Azért csak tessék elébb kinyittatni a „Magyar Királynál” azt a két egymásba nyíló szobát: egyiket Edit, másikat Richárd számára. És azután még sok-sok napot eltölteni azzal a mulatsággal, hogy egy bezárt ajtón keresztül mondjanak egymásnak édességeket, nevezzék egymást kedvesemnek, egyetlenemnek, és küldjenek egymásnak csókokat a deszkán keresztül. Köztük fekszik - Seif Almuluk herceg kardja.
Mert a szent házasságnak sok ceremóniája van.
Elébb a bécsi papnak ki kell hirdetni háromszor egymás után a szeretõk neveit. Mégpedig nem három parasztnapon egymás után, hanem három úrnapján. Mert csak a vasárnap az autentikus nap.
Azután bizonyítványt kell hozni a nemesdombi paptól, hogy ott is megtörtént a háromszori kihirdetés.
De meg elbocsátó levelet is kell adni a nemesdombi papnak, melyben megengedi, hogy a nyájához tartozó juh Bécsben kelhessen össze. Részint, mivel a menyasszony ott lakik, részint, mert nem eresztik onnan.
S minthogy most Nemesdombon nincs rendes pap - az öreg meghalt, a káplán elbocsátása pedig nem találtatik elég érvényesnek -, tehát folyamodni kell az espereshez, hogy hatalmazza fel a káplánt az elbocsátási engedély kiadására.
Az esperes pedig úgy találja, hogy ez fölösleges, ennek semmi nyoma a komjáti kánonban: aztán hogy megmutassa, hogy neki nem parancsol a bécsi pap, nem ád felhatalmazást.
Akkor aztán Richárd arra fakad, hogy elhiszi, hogy a házasságot az Úristen szerzette, hanem hogy a ceremóniákat az ördög csinálta hozzá, az meg bizonyos.
Pedig még azzal mind nincs vége.
A törvény még azt is akarja tudni, hogy szülõk és gyámok mit szólnak a házassághoz. És e kérdésben szép mutációkat és variációkat enged meg magának.
A katolikus házasulandónál nem lényeges a gyámi engedély, de viszont nincs is kötelezve gyám és szülõ a kiházasításra; a protestánsoknál kötelezve van a kiházasításra, s annálfogva megkívántatik az engedély.
Ezt a pap elõtt mind be kell bizonyítani; elismervényekkel, nyilatkozványokkal, lemondványokkal s más képtelen okmányokkal eligazítani.
S talán akkor aztán célhoz jutottak?
Dehogy jutottak!
Akkor következik még az országos veszekedés afölött, hogy be szabad-e a templomba ereszteni s a papnak összeesketni egy olyan párt, melynek az egyik fele a keresztvégû, másik fele a csillagvégû torony templomában imádja az Istent, és vallja a Szentháromságot.
A bécsi pap azt állítja, hogy az nem lehet.
A polgári törvénykönyv azt állítja, hogy lehet.
A bécsi pap nem akarja õket másként megesketni, mint ha a võlegény reverzálist ad magáról, hogy minden törvényadta jogairól lemond, mely szerint leendõ családjának fele ide, fele oda járjon imádkozni, s valamennyit egy vallásra adja, ha lesz.
Erre aztán dühbe jön a võlegény, s felfogadja, hogy rögtön megy a rabbinushoz, s zsidóvá lesz menyasszonyostul.
Akkor aztán azt mondják neki: hogy no, hát vigyen el az ördög, gyertek ide, megesketlek, de meg nem áldalak, s valahol egy magánszobában, pipával a szájában, elmondja a pap elõttük az esketési formulát. „Nomármost férj és feleség vagytok, elmehettek!”
Hát hiszen mindjárt azon kezdhette volna!
Richárd még szabadulása estéjén megírta anyjának a vele történteket.
Sok szép feljegyeznivalója volt arról a napról. Reggel halál, este menyasszony, közben megkegyelmeztetés és megátkoztatás.
Belekerült egy hét, míg választ kapott rá. (Bizonyos levelek akkor nagy ellenõrségen mentek keresztül.)
A levél igén rövid volt. Az öröm Richárd életben maradásán, házasságának helyeslése s az ígéret, hogy e napokban fog a tiszttartó felmenni Bécsbe, az majd elmondja a többit.
Azt a napot türelmetlenül várta Richárd.
Annál nagyobb volt öröme, midõn a tiszttartó feleségestül toppant be hozzá. Mindjárt azon kezdte, hogy a feleségét itt fogja hagyni addig Edit kisasszonynál, míg átesnek az esküvõn; hiszen szegény kisasszonyt az sincs, aki menyasszonyi köntösébe felöltöztesse.
A menyasszonyi köntöst természetesen õ szerezte be Pesten. Azt ugyan jól tette, mert Edit egy váltani való ruhát sem hozott el Plankenhorstéktól.
A jó öreg aztán elmondta Richárdnak az eddig történteket. A nagy veszélyt, mely Ödönt és Jenõt kicserélte. (Most már értette Richárd, mi az a szõke hajfürt. Szegény fiú! Míg élt, az egész embernek nem volt Richárd elõtt az a súlya, mint annak a néhány szál hajának most.)
„Megtette magát bátyánknak!”
Azután elmondá a tiszttartó az otthoni állapotokat. Az özvegy asszonyság maga akart feljönni Bécsbe Richárd menyegzõjére; de mikor útlevelet kért (mert most a szomszéd faluba is útlevél kell), tudatták vele, hogy internálva van Nemesdombra, s onnan kimozdulnia nem szabad. Akkor a fiatal úrhölgy akart eljönni, de annak meg úgy megbetegedett a kisfia, hogy azt nem hagyhatja otthon. Testvérének pedig nagyon jó okai vannak Bécsbe nem jönni. Így csak a tiszttartó jöhetett el násznagynak és neje örömanyának.
Richárd annak is örült nagyon.
Még azt is tudatta aztán vele a tiszttartó, hogy egész vagyonuk le van foglalva hatóságilag. Az ugyan nem marad úgy véglegesen, mert csak a két fiú részére tehetik rá a kezüket; a harmadikét ki kell bocsátani; hanem hogy az sokáig elhúzódik, s addig minden jövedelmet, mely bárhonnan bejön, a fináncdirekciónak kell beszolgáltatni, az ád ki azután havonkint nyugtatvány mellett a család számára szûkre szabott tartásdíjat. Azért Richárd úrfi is eleinte szabja a költségeit a körülményekhez.
Richárd ezt mind igen természetesnek találja.
A hatalom megajándékozta az élettel. Ugyan örülhet, hogy csak a vagyonát vette el. Az isten rendelte azt így. Legalább az iskolában azt tanítják.
Csakhogy végre-valahára hozzájuthat az élete párjához.
Mert az tudnivaló, hogy két házasulandó ember: két gonosztevõ. Azokat elõször rendõri felügyelet alatt kell tartani szülõknek, gyámoknak - azután üldözni, fegyelem alá venni a köztársaságnak - végre elfogni, meggyötörni, megkötözni, kivallatni, megesketni, halálra ítélni az egyháznak, hogy annál jobban megérdemeljék a mennyországot.
Richárd legalább elnyerte vele a mennyországot.

A SZENVEDÉSEK KULCSA
Mikor aztán Richárd elnyerte a mennyországot, úgy találta, hogy egyszer le is kell szállni a földre.
Elõvette kis feleségét, és elkezdett neki földi dolgokrul beszélni:
- Kedves kicsi feleségem. Tudod-e azt, hogy mi szegény emberek vagyunk?
Edit kinevette vele.
- Hogy volnánk mi szegény emberek, mikor nekem itt vagy te; teneked meg itt vagyok én?!
- Az kétmillió! Hanem kamat nélkül. Nekünk össze kell húznunk kiadásainkat. Tudod-e, hogy mennyi az összes havi jövedelmünk? Összesen száz forint. Ennyit kaphatok az anyámtól. Most maga is szükséget lát.
- Én nem tudom, mire lehet azt elkölteni. Hisz az tömérdek pénz!
- Most még egy dolgot kell neked õszintén elmondanom. Még ez a pénz sem mind a mienk. Nekem vannak itt e városban korábbi idõkbõl becsületbeli adósságaim. Apró tartozások, mikkel becsületes mesterembereknek, szállítóknak vagyok lekötelezve. Boldog idõkben csekélységek, számításba sem jövõ könnyû tartozások; most azonban súlyos terheim. Azokat a szegény embereket én meg nem károsíthatom. Ki akarom õket elégíteni, s havi díjam felét átengedni nekik.
- Igen, jó lesz; ötven forintból fejedelmileg lehet élni. Csak két tál ételt fõzök, magam leszek a szakácsné; majd meglátod milyen jól fõzök én! Csak egy bejáró cselédet tartok, aki elmosogat, s kijövünk a jövedelmeddel.
- Ez nem soká fog tartani. Én nem vesztegetem az idõt hiába, valami vasútnál, közintézetnél alkalmazást keresek, s a hiányzó összeget kiteremtem.
- Tudod mit? Eszünk egy tál ételt. Nem tartok semmi cselédet, elmosogatok magam. Aztán maradj te nekem itthon, s ne keress magadnak semmi szolgálatot.
Richárd összecsókolta a kedves feleségét, s aztán átadott neki ötven forintot, hogy próbálja meg hát azzal a gazdálkodást.
A kis menyecske elõvette a papírt meg a plajbászt, elkezdett számítani, mennyibe kerülnek a piaci élelmicikkek; s rájött, hogy még tizenöt forint megmarad szállásra és ruházatra havonkint.
- Ez pompás költségvetés! Hanem azért mégis kell valami dolog után látnom. Gondold meg, hogy most még csak ketten vagyunk; de egyszer majd okvetlenül hárman fogunk lenni.
- Eredj, te bohó!
- No, azért nem szükség elpirulnod. Hiszen máris hárman vagyunk. Palvicz Ottó fiát ide kell már hozatnunk magunkhoz.
- Igazad van. Hát csak láss valami munka után. Majd én meg varrni fogok pénzért.
- Ó, azt nem engedem. Azt az én kicsikém nem fogja tenni! Inkább kétszer annyi munkát vállalok magamra.
- No, az kellene nekem! Hogy az egész nap ne légy az enyim. Majd megosztozunk.
Abban aztán megegyeztek, hogy majd megosztoznak a keserûjén úgy, mint ahogy az édesén megosztoztak.
Richárd engedelmet kért egypár órára elmehetni hazulról, míg dolog után lát. Edit szabadságot adott neki, megparancsolva, hogy egy órakor itthon legyen, mert várni fogja az ebéddel.
Egyetlenegy fõzõedénye volt s egy svéd kályhája a szobájában tûzhely gyanánt. Azon elébb megfõzte a levest abban az egy edényben; azt félretette a kályha egyik osztályába a melegre egy csuporba; azután megfõzte ugyanazon edényben a húshoz való mártást; azt is félretette egy csészében; végre ugyanazon edényben elkészítette a tésztanemût. Oly ízletes volt minden, oly finom és kínálkozó.
Mikor pontban egy órakor hazaérkezett Richárd, a kész ebéd várta.
De jól is ízlett! Richárd evett, mint egy farkas!
„A császár nem ebédelt jobban!”
S ezt nem a dinasztia iránti tiszteletlenségbõl szokta mondani a népajk, hanem hogy annál jobban megdicsérje vele a „szép asszony fõztét”.
S mennyire tetszik ez az asszonyoknak!
A simára kitörült tányér: az a mûvésznõ koszorúja.
Hiszen ez pompás ebéd volt! Harmincöt krajcárbul! Ilyet nem mindennap ettünk „nagyságos úr korunkban”! (Kivált mikor Pál úr volt a szakács! Isten nyugosztalja!)
De meg is érdemlette Richárd a jó ebédet. Jó eredménnyel járt. Kapott alkalmazást egy gépgyárnál, nappali szolgálatra, havi ötven forinttal. Az már aztán a dicsõség.
Lám, elsõ Péter cár is, mikor egy napon beállt napszámosnak, s a kapott bérbõl egy sajtot vitt haza a feleségének, milyen büszkén mondá Katalin cárnénak: „Látod, hogy el tudnálak tartani, ha cár nem volnék is!”
Még más dolgokban is eljárt Richárd.
Volt a Porcelán utcai zsibárusnál. Felkérte a jó Salamont, hogy rendezze pénzügyeit. Vegye kezébe a hitelezõivel való egyezkedést. Egypár ezer forintra megy biz a tartozás; de talán ráállnak a részletfizetésre. Megkapják az utolsó fillérig követeléseiket.
Az öreg Salamon azt ígérte, hogy eljön egy és két óra között, mikor be szokott zárva lenni a boltja.
Pontos volt az öreg. Fél kettõkor hangzott a csoszogása az ajtó elõtt.
Edit még akkor törülgette el az ebédhez használt étszereket. Az ablakok ki voltak nyitva, hogy friss lég jöjjön be az egyetlen szobába, mely egyúttal konyha is.
- Ah, szép asszonyság - szólt az öreg zsibárus nagyokat bókolva -, engedje meg, hogy megcsókoljam a szép kezeit. Örömest csókolom meg azon kezet, amelyik dolgozik. Sokkal örömestebb, mint amelyik a legyezõt forgatja. Ah, önök itt igen szépen laknak! Szûkecskén, de annál közelebb egymáshoz. Azt hiszem, nemigen ijednek meg ilyen magányosan. Itt legalább nemigen lehet titkolózni egymás elõtt. Az ilyen szûk szállásnak is megvan a maga elõnye. Az embereknek nemigen kell benne egymást keresni. Aztán sok jó ember elfér egy kis helyen. Az Isten áldása legyen rajta. Tehát ha megengedi, alezredes úr! Kérem, nekem mindig alezredes úr lesz. Itt nem hallja senki. Lássunk hozzá, amiért ideparancsolni méltóztatott, lássunk az ügyletünkhöz. Kérem, ha nincs több egy széknél, én állhatok.
De elõkerült a másik is. Biz azt pohárszéknek használták. Nekik kettõjüknek egy szék is elég volt. Ha Richárd ült rajta, akkor Edit az ölében ült. (Erre a találmányra lehetne pátenst kérni.)
- Tehát kezdjük az elején, alezredes úr. Az asszonyságot nem fogja sérteni a dolgunk. Én is hiszem. Egy szív, egy lélek.
A szatócs elõvette zsebébõl a papírba csavart krétát.
- Tehát legyen ön olyan kegyes, szíveskedjék nekem feldiktálni, kiknek tartozik.
Richárdnak e dologban jó emlékezete volt. Eszébe jutott minden hitelezõje, a legcsekélyebb tartozás is. Salamon írta azokat egymás alá az asztalra.
- Nagy összeg, tetemes summa pénz - szólt, szemöldeivel mozgatva kerek sipkáját Salamon. - Erõszakos nagy tömeg pénz! Hm, hm!
És egyet szippantott fekete burnótus szelencéjébõl. Megkínálta Editet is. Az megköszönte. Nem szereti a tubákot.
- Majd megszokja, ha a férje sokszor nem lesz itthon. A jó asszonyok mind rászoknak a tubákra. Az bizonyítja, hogy hívek a férjeikhez. No, majd késõbb. Hát, alezredes úr, én úgy gondolom, hogy ön még nem volt teljes korú, mikor ezeket az adósságokat csinálta.
- De teljes becsületû mindig voltam!
- Á! Ez már nagy mondás. Ezt már fel lehet jegyezni. „A becsületem sohase volt kiskorú!” Lássa, nagyságos asszony, ilyen ember ez az ön férje. Tékozló fiú! A becsületét többre becsüli kétezer forintnál. Ne szeresse õt!
Edit válaszul nevetett, és megcsókolta Richárdot.
- Jól van, alezredes úr, hanem hát van egy bevett szokás. Mindennapos. Úgy hívják, hogy Vergleichsverfahren. Az ember kiegyezik a hitelezõivel bizonyos százalékban. Azok is engednek, örülnek, ha az elveszettnek hitt pénz egy részét megkapják. Ez igen tisztességes alku.
- De én nem állok bele. Forintot forintért, ahogy én kaptam, ahogy nekem adták. Én azon szegény emberektõl, kik az én becsületemben bíztak, kik hittek szavamban, egy fillért sem vonhatok el, s a becsületembõl percenteket nem engedek le. Inkább magam szûkölködöm.
- Javíthatatlan ember! Pedig már látja; családja van. Jobb gondolatokra kellene jönnie. Jól van, no, nem szóltam semmit. Ha most kard volna az oldalán, hogy csörömpölne vele! Hát most adja elõ, mibõl fogjuk mindezt fedezni. Mibõl fogjuk törleszteni?
Azzal két rubrikát húzott az asztalon a krétával; a tele lajstrom fölé írta, hogy „Soll”, az üres fölé, hogy „Haben”.
- Tehát legelõször is anyámtól kapok havonkint száz forintot, annak felét a törlesztésre fordítom.
- Felét? És beleegyezik a nagyságos asszony?
- Ó, igen! - sietett válaszolni Edit.
Salamon felírta az összeget a „Haben” alá.
- Azután ötven forint havi díjt kapok a gépgyári munkám után, ennek a felét szintén a törlesztésre adom, másik fele marad nõmnek ruházatra.
- Ah, minek az nekem? - szólt bele Edit. - Hiszen jó anyánk annyi ruhát küldött ajándékba nekem, hogy soha el nem szaggatom. Írasd be az összeget egészen!
És addig erõszakoskodott, míg azt a teljes összeget be nem írta Salamon a „Haben” rovatba.
Akkor aztán az öreg szatócs feltolta könyökéig a kabátja ujját, mintha valami nagyot akarna kanyarítani, amihez hozzákészülés kell, és monda:
- Ehhez járul mármost még Liedenwall Edit kisasszony menyasszonyi hozománya: háromszázezer ezüstforint.
És aláírta számokkal vastagon: 300 000 forint. Mind a ketten ránéztek, hogy minõ tréfa ez.
Akkor a vén szatócs felállt, s megfogta mind a kettõnek a kezét.
- Asszonyom! Uram! Én önöknek szerencsét kívánok egymáshoz. Önök megérdemelték egymást. Amit mondtam, amit ideírtam, az komoly dolog. És mármost tudják meg tõlem eddigi viszontagságaiknak egész titkát. Üljenek le ide mellém, kérem. Van még egy szék. Ahogy szokták: ketten egy székre. Én azt szeretem látni.
- Amit önök kiálltak - kezdé a szatócs -, az nem volt ingyen. Annak nagy volt a díja. Egy kapitális! Mert ne higgyék azt, hogy valaki csak azért tesz rosszat, mert az õtet mulattatja. Azért szokás rosszat tenni, mert az nagy percentet hajt. Ezt tartják. Én nem tartom. Én azt mondom, hogy becsületesnek lenni a legjobb üzlet. Itt a példa. De hát hadd kezdjem az elején. Önöknek egy nagybátyjuk volt. Plankenhorst Alfréd, gazdag ember, agglegény. Sajátságos, büszke ember. Én ismertem jól, mert bankárja voltam, pénzét kezeltem; minden családi ügyébe be voltam avatva.
Az öreg báró egy végrendeletet tett, melyben minden vagyonát: bécsi palotáját és tõkepénzét unokahúgainak, Plankenhorstné asszonynak és leányának hagyományozta.
Az öregúr sokáig élt. Az öregemberek rendesen sokáig élnek, kivált ha gazdagok, s a hosszú idõ alatt az ifjú leány valami törvényes félreértésbe keveredett szerelem dolgában, amit az ügyvédek úgy neveznek, hogy „az exekuciónál kezdte a processzust”.
No megtörtént. Nem ritka eset az.
Hanem az öreg bárók az ilyesmiben nagyon skrupulózusok. Elõször, mert öregek, másodszor, mert bárók.
Plankenhorst Alfréd más végrendeletet készített. Fölkereste egy távolabbi rokonának árván maradt kislányát, Liedenwall Edit kisasszonyt, s azt Plankenhorsték nevelésére bízta.
És aztán a másik végrendelete így hangzott:
„Ha Plankenhorst Alfonsine becsülettel férjhez megy, és rangjához illõ állással elfeledteti tévedését, akkor a tõkepénznek kapja meg felét.
Ha aztán Liedenwall Edit is férjhez megy tisztességes emberhez, kapja az összeg másik felét.
Ha Liedenwall Edit elébb férjhez megy, legyen az összeg egészen az övé.
Ha Liedenwall Edit férj nélkül marad, ha kolostorba megy, vagy ha oly bukást követ el, melyet a jó világ meg nem bocsát; az egész összeg a Brigitta-szüzek kolostoráé legyen, s annak csak kamatjait élvezzék, amíg élnek, a Plankenhorst úrnõk.”
Nem lett volna szabad e végrendeletrõl senkinek tudni, egyedül nekem, ki annak végrehajtásával voltam megbízva; de a titkár, ki azt leírta, elárulta azt a Plankenhorst nõknek. Azok tudták.
És mármost gondoljanak önök azon eseményeken végig, amik önök közt történtek, és meg fogják találni mindennek a magyarázatát, legelsõ találkozásuktól legutolsó kiûzetésükig.
Mikor bezárták önöket egy magára hagyott lakásba egyedül. Mikor Baradlay Richárdot el akarták ölni mint Liedenwall Edit võlegényét. Mikor Liedenwall Editet a kétségbeeséssel akarták odaûzni, hogy felvegye a zárdaszüzek fátyolát; mikor a bõszült, lázongó csõcseléket ráuszították a Brigitták kolostorára, melyben Liedenwall Edit volt. Midõn kifenték a hóhér pallosát Liedenwall Edit võlegénye számára. Miért volt? Pénzért volt! Az ördög nem dolgozik száz percenten alul!
És mindezt láttam, tudtam, figyelemmel kísértem. Ó, nekünk, porban csúszó embereknek nagyon jó políciánk van. Belátunk a házakba, a szívekbe. Még a zsebekbe is!
Ez az utolsó a legérzõbb orgánum. Minden ér, minden ideg beleszolgál.
Önöket ez a felfedezés meg fogja nyugtatni az emberiség iránti hitükben.
Az emberek nem rosszak ingyen, csak úgy a rosszaság szeretetébõl.
Hazugság az, hogy a sátán rossz lélek, csak éhes lélek.
Ha hasznot nem várna belõle, nem tenne semmi rosszat, otthon heverne, és pihentetné a testét.
A legelsõ rossz tette is spekuláció volt.
Mikor az almát megetette az elsõ asszonnyal, így spekulált: „Ha örökké csak ez a két ember lesz a világon, ezek után én igen szegényül fogok megélni. Legyen belõlük ezermillió. Akkor aztán nekem is jut egy kis komfort.”
Azért én az ördögöt nem úgy ítélem meg, mint más. Neki is joga van élni. „Leben und leben lassen.” Hanem aztán érje be a maga apanázsával. Hiszen van tágas kvártélya és fûtõszere! Ez elég szép!
Plankenhorstéknak megmarad a belvárosi házuk. Az is szép birtok. Annak ugyan õk tízesztendõ alatt végére fognak járni. De hát, Uramisten! Olyan idõ van-e most, amikor még valaki tíz esztendõ utáni dolgokra is gondol?
Aki a mezõk liliomait és aki a balett hölgyeit ruházza, majd gondoskodni fog Alfonsine-ról is.
Mi nem fogjuk irigyelni a szerencséjét.
Hiszen minekünk magunknak is annyi van, hogy még ebben az óriási nagy teremben sem férne el, ha magunkban nem tartanók.
Nos hát, alezredes úr, alezredesné asszonyság! Tetszik-e önöknek így az ügyek elintézése?

HÚSZ ÉV MÚLVA
Történetünk be van fejezve, csak a számadás van hátra. A számadás: elveszett és visszanyert lelkekrõl.
Palvicz Ottó fiát mint saját gyermekét nevelte Baradlay Richárd.
A kis Károlyka eszes fiú volt, tanulékony. Kissé önfejû és makacs, de azt a nevelés szelídítheti, s helyes irány jellemzõvé idomíthatja át.
„Magam is ilyen önfejû fickó voltam kicsiny koromban” - szokta õt menteni Richárd.
Jöttek kis testvérek is idõ jártával Károlyka mellé, és sohasem vehette észre senki Richárd családjában, melyik az édesgyermek, melyik a fogadott.
Sokat betegeskedett a fiú. Az elsõ három év nyomorát sokáig bírta kiheverni. Edit éjeket töltött betegágya mellett. A fiú nagyon szerette fogadott szülõit.
Mikor tizenkét éves lett a fiú, egyszerre átcsapott kedélye a legrosszabba.
Nem akart többé tanulni, bosszantotta nevelõjét; a kisgyermekekhöz kegyetlen volt; kereste, hogy hol tehessen valami kárt a háznál, s szembeszállt fogadott szülõivel.
Richárd azt mondta, hogy ez csak a kamaszévek hozománya. Minden suhanc ilyen infámis rossz, mikor a feje lágya kezd benõni. Ez olyan krízis a gyermekeknél, mint a fogzás. No bizony, ha akkor majd mindjárt kidobnák a gyereket az ablakon, mikor a foga nõ, és egész nap rossz!
Károlykát nem kellett az ablakon keresztül kidobni, megszökött õ magátul is.
Szöktében holmi keze ügyébe esett ezüstnemûket is magával vitt útiköltségül.
Richárd utánament és felnyomozta.
Ráakadt egy korhelybarlangban. Már akkor nem volt semmi az ezüstnemûbõl, sem a magával vitt ruhákból. Azok helyett minden rongyos, piszkos öltözet volt a nyakába hányva. Azt mondta, hogy a másikat ellopták tõle.
Richárd hazavitte a fiút ismét a házához. Kegyesen, szelíden beszélt hozzá. Egy kézzel meg nem ütötte, egy rossz szóval meg nem riasztotta.
Csupán azokat a rongyos ruhákat, amikben rátalált, zárta el egy szekrénybe, s ha a fiú visszaesési rohamokat tanúsított, olyankor Richárd e rongyokat a szekrénybõl eléje tartotta:
- Ez az, amit az önfejûségeddel szereztél magadnak!
Valami egy évig aztán töredelmesnek látszott. De meghunyászkodásán észrevehetõ volt az alattomosság. Tettetõ volt és fondor.
Egy napon, mikor Richárdnak hosszabb útra kellett menni, ismét eltûnt. Ezúttal nem vitt el magával semmit. Hanem annak a szekrénynek a zárába, melyben ama rongyos ruhái álltak, bele volt törve egy kulcs.
Mintha azt a szekrényt akarta volna felnyitni, s aztán a nem hozzá való kulcs tollát beletörte.
De hát mit akart azokkal a rongyos ruháival? Miért akart azokhoz ily alattomosan hozzájutni? Mi lehet azokban?
Richárd csak akkor kezdett e rongyokra figyelmes lenni, s átkutatta azokat.
A felöltöny bélésébe bevarrva talált egy levelet.
Abban a levélben ez volt:
A te gyámapád megölte a te apádat, és kirabolta. Most azért tart magánál, mert furdalja érte a lelkiismeret. Apád nagy úr volt: ezredes, Palvicz Ottó. Anyád pedig elõkelõ úrhölgy Bécsben. Neked most úrnak kellene lenned, nem pedig apád gyilkosának a kezét csókolnod.
Richárd könnyen kitalálhatta, hogy ki írta ezt a levelet. Ki az az egyedüli lény a világon, aki ily ördögi bosszúállásra kész legyen õellene és Palvicz Ottó gyermeke ellen?
Ez a levél változtatta meg Palvicz Károly kedélyét.
Richárd még egyszer utánaindult, hogy fölkeresi és visszahozza. Talán fel is lehet majd afelõl világosítani, mi e rejtélybõl a való.
Nyomozta ismét az eltûntet, míg egyszer megtudta, hogy az az anyja házához menekült.
Hogyan talált oda?
A közmondás azt tartja, hogy titkok, amiket három ember tud, nem titkok többé.
Palvicz Károly tehát hazatalált az anyja házához.
Ott szívesen látták megjelenését, de nem hosszú idõre.
Anyja iparkodott sorsáról gondoskodni, beadta a haditengerészethez.
Egy év múlva aztán kapott tõle Richárd levelet, tele szánó-bánó töredelemmel. Elmondta, minõ rossz dolga van. Richárd házánál a legutolsó szolga úr hozzá képest. Itt mindenki üti-veri. És koplal. Szidta az anyját, aki ide beszerezte. A tizenötéves gyermek már ítélt az anyja fölött. Az egy világhölgy, kinek víg termeiben nincs helye egy nagy kamasz fiúnak. Szívtelen hölgy. A nagyanyját is elpusztította a háztul, rábizonyítva, hogy megtébolyodott. Azt most az õrültekházában tartja. Hát a fiával hogy bánt volna jobban? Õt is azzal a biztatással bolondította, hogy majd hadapródnak adja be havi fizetéssel a tengerészethez, s közönséges matrózinasnak adta be. - Könyörög végre Richárdnak, hogy szabadítsa õt meg e helyzetébõl. Váltsa ki onnan. Örökre hû, engedelmes fia, szolgája fog lenni!
„A tengeren megtanul az ember imádkozni.”
Richárd utánament, kiváltotta.
De a házához nem vitte többé. Beadta a legjobb hitelû nevelõintézetbe. Fizetett érte, amit kértek.
Persze hogy a fiú végiglakta Pest valamennyi nevelõintézetét. Sehol sem tûrték meg fél esztendõnél tovább.
Végre Richárd nagyot gondolt: hazavitte magához. Azt tette fel, hogy ebbõl a fiúból okvetlen derék embert fog faragni! Maga fogja õt nevelni. Azontúl saját szobájában tartotta, mindenüvé magával vitte; oktatta, tanította; közölte vele saját eszméit. Igyekezett õt szabadelvû, magasröptû gondolatok által fölemelkedésre bírni.
A kísérletnek az lett a vége, hogy a fiú beárulta gyámapját mint veszélyes felforgatópárti fõnököt. Akkor azokra éppen rossz idõk jártak.
Richárdot befogták többekkel együtt, hurcolták, vallatták másfél esztendeig; akkor aztán kibocsátották azzal az utasítással, hogy máskor megválogassa az embereket, akik elõtt politikáról beszél, mikor a levegõ tele van provizóriummal.
Richárd még akkor sem tudta elítélni gyámfiát, csak az „anyja vérét” átkozta benne. És törte a fejét rajta, hogy mit gondoljon ki jövendõjére nézve.
E gondtul megszabadult, mert a fiú azalatt beállt önkéntesnek. Úgy híttak egy hirtelenében toborzott ezredet. Bevettek oda minden gyereket.
Onnan írt még azután csak keserves bûnbánó levelet Richárdhoz. Ott nem tetszett neki még az élet!
Már akkor nem ment érte Richárd, csak a váltságdíjat küldte meg, amennyit kér az állam azért, hogy elengedi valakinek hazája védelmezését. A fiúra pedig rábízta, hogy válasszon magának valami tisztességes életpályát. Akármi legyen az, számíthat az õ segélyére.
A fiú aztán választott is. A legtisztességesebbet. Beállt fináncnak.
Ott azután egészen jól érezte magát.
Richárd utánajárt, hogy sorsát ott is elõremozdítsa. Fölhasználta befolyását az alkotmányos korszak férfiainál, hogy gyámfiának elõléptetését eszközölje. Azt el is érte. Palvicz Károly a hivatalnoki osztályba emelkedett, s ott úgy látszott, hogy meg is ragadt.
Voltak ugyan apró, financiális természetû kellemetlenségei, hanem azokat a gyámatya rendesen elintézte, mielõtt kritikussá fajulhatott volna a baj.
Így teltek el a napok, míg nagykorúságát elérte.
Egy délelõtt, mikor a hosszú teremben, amit bürónak neveznek, több kollégájával együtt szaporítja a számokat, jön be a büró séfje, s mondja neki, hogy:
- Hallod-e, te! Idekinn van egy asszony, aki téged keres.
- Fiatal?
- Nem tudom; a te brancsod a spiritusz. Vedd az alkoholométert, és méresd meg!
- Elegáns?
- Tertia qualität.
Palvicz kiment az õt keresõ nõhöz, ki az elõszobában várt reá.
Kopott eleganciába öltözött, viselt fiatalságú nõ volt az.
Mikor kilépett Palvicz Károly, a hölgy egyszerre nyakába borult, és elkezdett sírni.
- Nonono, asszonyom. Csak csendesen. Hátha nem én vagyok az, akit keres.
- Palvicz Károly!
- Igen.
- Az én fiam!
- Teringettét, madám, mikor elõször volt szerencsém, akkor nem volt ilyen kopott. De hát miben lehetek szolgálatjára?
- Ó! Én nagyon szerencsétlen vagyok.
- Azt mindjárt gondoltam. De hát hova tette ön a szerencséjét?
- Koldussá lettem.
- Az szép mesterség. Csak értsen az ember hozzá. Még jövedelmi adó alá sem esik. De hát hova tette ön a palotáját?
- Ó! A gonosz emberek, a hitelezõk, elfoglalták tõlem.
- Átkozott hitelezõk! Nem kellett volna velük ismeretséget kötni. De hát én grófokat és bárókat is láttam a házadnál, persze csak egy pillanatra, amíg a tengerre nem küldtél. Azokat is a hitelezõk vették el?
- Ó! Mikor az ember szerencsétlenségre jut, akkor senki sem akarja megismerni.
- Látod, milyen bölcs lesz az ember, vége felé.
- És most nincs hová hajtanom a fejemet, egyedül a te kebledre.
- No, azzal volna még rajtam csak segítve. Semmi sem hiányoznék a boldogságomból, mint az, hogy most a nyakamra jöjj.
- Fiam! Édes fiam!
- Bezzeg, amíg jó dolgod volt, amíg gazdag voltál, nem mondtad, hogy „Fiam! Édes fiam!” Én magam is alig élhetek. Én nem tudok neked adni egy piculát sem. Az ellen, hogy koldulj, in thesi, semmi kifogásom; hanem hogy éntõlem koldulj, az ellen idején reklamálok.
- Ne szólj hozzám ily kegyetlenül, anyád vagyok.
- Én pedig annyi jót sem tehetek veled, amennyit te tettél az anyáddal, hogy vénségére az õrültekházába beszerezted; nekem nincs annyi befolyásom.
- Károly! Fiam! Én cseléded leszek. Mosok rád, fõzök, takarítok, csak engedd, hogy meghúzhassam magamat veled egy födél alatt.
- No hiszen, csak ez a szerencse kellene nekem. Hogy megtudják itt ezek a kurucok, hogy te vagy az anyám. Anélkül is nagyon szeretnek. Tudod, milyen elátkozott neved van ebben az országban! Minden gyerek tudja, hogy miket tettél. Utoljára odaát is meggyûlöltek, mert mikor már nem kaptál tárgyat az árulkodásra, koholt összeesküvéseket jelentettél fel, míg végre kikergettek mindenünnen, s most, mikor szerencsésen egyesítetted magadban a nevetségest a gyûlöletessel, idejössz az én hátamra, hogy vigyelek tovább. Nem viszlek én! Ha valaki megtudja, hogy kivel ölelkezem itt, végem van. Ha neked egy hatost adok, nem kapom meg a drágasági pótlékot, mint könnyelmû pazarló. Azt mondom, keress magadnak valami gazdagabb fiút.
Egy öreg irodaszolga ott az elõszobában nem állhatta meg szó nélkül ezt a szívtelen beszédet.
- Ej, ej, uram; már csak mégis az anyjával nem kellene önnek így beszélni.
Palvicz Károly rátekintett. Félénk volt. Akárki szembeszállt vele, nem merte letorkolni, ha férfi volt.
- No, jól van, no! Itt most nem beszélhetek veled mindenféle ember elõtt; hanem majd gyere el hozzám délután két órakor a szállásomra, ott aztán majd kedélyesen diskurálhatunk. Nesze, itt a lakásom címe.
Azzal odaadta a némbernek látogatójegyét, s visszatért a büróba.
- Nos, ki volt az? - kérdezék a kíváncsi kollégák.
- Hát képzeljétek: megszaporodtam egy anyával!
- S mit csinálsz vele?
- Kiadom dajkaságba.
Nemsokára ismét bejött az iroda fõnöke.
- Te Palvicz! Ma nagy szerencséd van. Gyámapád keresett.
- Hát miért nem jött be?
- Nem akart a dolgodban háborítani.
- Mit hozott?
- Pénzt.
- Sokat?
- Nagyon sokat.
- Kitelik tõle, amilyen bolond. Mennyi az a sok?
- Valami ötezer forint. Nesze, itt van.
Palvicz Károly bámulva vette át a levelet, melyben a pénz volt s ez a néhány sor.
Palvicz Károly! Ön nagykorú lett, s ezzel én megszûntem önnek gyámatyja lenni. Önnek atyja halála óráján nekem átadta vele volt pénzét. Hogy mennyi volt az, meglátja ön az átvevõ hadparancsnok elismervényébõl. Önnek atyja azt kívánta, hogy ez összeget mikor ön nagykorúvá lesz, kézbesítsem önnek. Azon idõ óta takarékpénztárban feküdt az, s a kamatok mindig hozzácsatoltattak. Most az egészet kézbesítem önnek. Fordítsa hasznos célra!
Baradlay Richárd
- Hahó! - kiálta fel Palvicz Károly. - Quinterno! Egy brazíliai nagybátya, aki meghalt! Bajtársak, ma mind Frohnernál ebédelünk. Lesz pezsgõ, osztriga. Oda jöjjetek három órakor, mindenkit megvendégelek ma.
- Még talán az édesanyját is! - súgá neki a vén irodaszolga.
- No természetesen!
Azzal becsapta a sokszámú könyveit. Szedte a kalapját, s futott a büróból. Nem is igyekeztek visszatartani.
Hanem biz az nem vendégelte meg sem az anyját, sem a kollégáit, sem pezsgõvel, sem osztrigával; hanem futott egyenesen haza, bõröndjét összecsomagolta, s onnan a budai vasútra; ott kapott egy vegyes vonatot, mely éppen indulóban volt Trieszt felé, arra felült, és hátra sem nézett többet.
A kopott ruhás úrhölgy pedig pontban két órakor megjelent a fia szállásán. Azt azonban zárva találta. A bérlõ, kitõl fia egy szobát bírt, egy hátrahagyott névjegyet adott át neki, melyre ez volt írva:
Madame!
Én megyek Amerikába! Oda, remélem, nem tetszik utánam jönni!
Adieu!
Még csak borítékba sem volt zárva.
A szerencsétlen asszony aztán ott leroskadt a küszöbön. Testi és lelki nyomor összetörték.
Végsõ menedékét a szerencsétlen nõ azon ápoldában találta, melyet a „magyar gazdaasszonyok” alapítottak. Nehány lelkes nõ, ki, mert maga is sokat szenvedett, ezért így áll bosszút a sorson, hogy a mások szenvedéseit siet enyhíteni.
Palvicz Károly anyja ez ápoldába jutott. Eszméletlenül hozták ide, s lázban jött magához.
Mikor eszmélni kezdett, éppen akkor járta végig az ápolda lakosztályait a hölgyek napi bizottmánya az orvos kíséretében.
Az orvos jelenté a két bizottmányi tagnak, hogy egy új beteget hoztak be, ki súlyosan szenved; de baja nem olyan, mely rögtön lefolyna, évekig el fog tartani. És nincs már számára az alapítványból több üres hely. Nem tudják, mit csináljanak vele. Kénytelenek lesznek más kórháznak átadni.
Az egyik úrhölgy magas, fennkölt alak volt; halavány, szép matrónaarc, mely ifjúdadnak volna még mondható, ha minden ezüst nem volna már rajta; haj és szemöldök és szempillák. Pedig a szemek még most is oly ragyogók, tele fénnyel, tele lélekkel.
A szépség ideálja az - hatvan évvel.
A beteg nõ arcán két tûzfolt gyullad ki ez alak láttára. Megismerte a közeledõ nõt. Baradlay Kazimirné az.
- Hogy hívják e beteget? - kérdé Baradlayné az orvostul.
Az orvos súgva leheli oda neki a nevet.
Baradlayné bámulva tekint a kór-hölgy arcára, aztán kétkedve ingatja fejét. Franciául mond az orvosnak:
- Az nem lehet! Én ismerem azt a hölgyet nagyon közelrül. Az egy ideál szépség volt.
A beteg pedig ért franciául, s e szóknál elsápad az arca.
Tehát annyira el kellett vesztenie szépségét, hogy még csak el sem hiszik neki, hogy ki volt.
Ez legjobban fáj mindazon kínok között, amik gyötrik.
A magas, fehér hajú hölgy odalép hozzá, megfogja a kezét, s angyali szelídséggel kérdezi tõle:
- Régóta szenved ön?
A kérdezett nem felel, csak lehunyja szemeit, hogy elzárja lelkét, nehogy ez a másik lélek behatolhasson oda.
- Legyen nyugton, és ne aggódjék sorsa miatt!
Azzal az orvoshoz fordul.
- Orvos úr! Én a mai nagy nap emlékére egy új ágyat alapítok ez intézetben, s kívánom, hogy e szegény szenvedõt minden ápolással ellássák az én költségemre.
Az orvos kíváncsi tudni, miért nevezte az úrnõ e napot nagy napnak.
Baradlayné felel rá szelíd, nyugodt, enyhült hangon:
- Mai nap vettem fel Jenõ fiam hamvait a kerepesi temetõbõl, s vitettem át a családi sírboltba.
- Jenõ? - szólt bámulva az orvos. - Tehát nem Ödön volt az aki mártírhalált halt?
- Végzetes névcsere történt. Jenõ sietett Ödön helyett megjelenni, s bátyja családjáért õ áldozta fel magát, legkedvesebb fiam!
És szemei nem könnyeztek már e szónál. Most már boldogsággá szentesült ez érzés.
- Csak egy maroknyi hamv volt már belõle; csak egypár ismertetõ platina inggomb, mely bizonyítja, hogy az a hamv az övé volt, és a hamv között három ólomgolyó.
Az úrnõ megmutatta az egyiket. Fekete láncon hordta azt keblében.
És dicsõülten derengett arca hozzá. Nem sírt.
Hanem az a másik asszony ott a kórágyon a pokol minden vízióit elszenvedte e nehány szó alatt.
Tehát még a halált sem remélheti többé mint nyugodalmat; még a túlvilágot sem mint menedéket; még az Isten végtelen irgalmára sem számíthat; mert ha Isten megbocsát is neki, õ maga nem bocsáthatja meg magának soha azt, amit tett!
Az õsz úrnõ tovahalad a termeken; õ pedig ott marad egyedül, lelkének soha el nem alvó kísérteteivel.

VÉGSZÓ
Nagy idõ múlt a nagy harc óta! - Húsz év. - Egy század ötöde: egy ifjúkor.
Új sarjadék képezi az emberiség tavaszkorát, mely minden találkozásnál tudatja velünk, amit oly nehezen akarunk elhinni, hogy már megvénültünk.
A budai Várkertben buja zöldben nõ a fû - s a zöld füvön, az arany verõfényen fehér báránykával játszik mosolygó arcú kisgyermek - s kék és fehér mezõvirágokból koszorút fon a fehér bárányka nyakába...
...Jó az Isten! - Zöld füvet ád a harcáztatta földnek, fehér bárányt a zöld fûnek, ártatlan, szelíd angyalkát játszótársul a báránynak - feledés írját a mély sebnek - jobb idõk reményét a szegény magyar nemzetnek.


